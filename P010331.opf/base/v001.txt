༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG18537
ImageGroup:
11KG18542
LCCN:
n/a
ISBN:
In/a
Title:
འཚེ་མེད་ཞི་བའི་སློབ་སྟོན།
'tshe med zhi ba'i slob ston/
Author:
དོན་གྲུབ་ཚེ་བརྟན།
don grub tshe brtan/
n/a
Descriptor:
Original Publication:
n/an/a
Place:
khreng tulu/
Publisher:
rdza drel dkar shes rig dpe tshogs khang/
Date:
[2011]
Volume:
1
1
Total Volumes:
TBRC Pages:
12
n/a
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 1430 Massachusetts Avenue, Cambridge,
MA 02138, USA. Comments: 10/2014



བོད་ཞི་བའི་
རྩོམ་པ་པོ།
དྲེལ་དཀར་དོན་གྲུབ་ཚེ་བརྟན། ཝ་དགོན་ཟླ་བ་སྟོབས་ལྡན།



༄༅། །འདུལ་བ་བློ་གསར་འཇུག་པའི་ཐེམ་སྐས་
ཞེས་བྱ་བ་ངཞུགས་སོ། །
ལཀས་བུ། ཚ ནན་ ཏི ཚེ ས བ མ ཙས་
''KLa''
ལྟར་སྐྱོང་སྟོབས་ལྡན་འགས་ཞི། འཕྲི ཀླུང་གསེར་ལྡན་སྒེག་མོའི་ནུབ་གྱི་སྙིགས་མི་མཇེད་འཇིག་རྟེན་གི་ཁམ ས འདི ་སྙིགས་ལྔའི་སྨག་མུན་སྟུག་པོས་ཡོངས་
འཇོ་མདའ་རྫོངa/ དར་ས་ཡི་ཆར་གཏོགས་ཐར་རྩེ་ཞེས་པའི་འགྲོས་སྟེ་སྨུག་མོ་ཞིག་ཏུ་
སུ་གཡོག་པའི་ཚེ་བསམ་བཞིན་དུ་སྲིད་པ་ངཆུང་བའི་མཉམ་མེད་ཤཱཀྱའི་རྒྱལ་
སྒོས་མཐའ་ཡས་དྷའི་ སེམས་ཅན་གྱི་རྒྱུད་ལ་ཡོད་༤འི་ཉོན་མོང
རབ་རྒྱན་ཆུ་ཁྱི་ལོའི་ཟླ་ཚེས་དགེ་བའི་ཉིན་ཁོང་གི་ཚེ་སྲོག་གི་མྱུ་གུ་གསན་ཞུ་འབུལ།
གདུལ་བའི་ཆེད་དུ་གསུངས་པའི་ཆོས་ཀྱི་ཕུང་པོ་ བརྒྱ་ཁྲི་བཞི་སྟོང་ངམ།
ལང་ཚོའི་འདབ་ལོ་རིམ་གྱི་རྒྱུས་བཞིན དབྱངས་གསལ སོ་བཞིའི་ངོལ་དཀྱུངས་དེ་ བརྗོད་བྱའི་དབང་གིས་འཁུ༧པོ་དང་ལདི་སྟེ་མངོན་པ་སྟེ། སྡེ་སྣོད་གསུར་དུ།
བས་ས་དཀར་ཡུག་གི་ ༧སྐུ དང་ *དཀྱིལ། ང་ཀྱང་བྱ་དགུ་པའི་ཐོག་ནསu། གྲགས་པ་ལས་གྲུབ་དབཏྟ་ཉི་བྱེད་སྟངང་པོ་ཞི་བའི་མལ་དུ་གཟིམས་ལ ཉེ་བ་
ན། ཉེད་ཀྱི་ཚབ་ཏུ་མངའ་གསོལ་ཞིང་གཅེངས་སྟོད་( ནི་འདུལ པ་
: སྨད་ཝ་རྭ་དགོན་གྱི གྲྭ་ཆུང་སློབ་གྲྭ་རུ་ཤུགཞི་བཏུང་རིགས་པའི་ཐོག་མཁན་སློབ་གྲངས་ཚང་
རིན་པོ ཚེ་འདི་ཉིད་ཡིན་ཏེ། སྟོན་པ་ཉིད་ཀྱིས། ང་ནི་མྱ་ངན་འདས་འོག་ཏྟཱ།
བའི་དབུས་ནས་གཙཱཀ་སྐུའི་མེ་ཏོག་རྟེན་གྱི་དྲུང་དུ་ཕུལ། ཆུར་》ག་གི་ རྒྱལ་རྣམས་ འདི་ནི་ཁྱོད་ཀྱི་སྟོན་པའོ། །ཞེས་གསུངས་སོ། །དེས་ན། བསྟན་པའི་གནས་
འཚང་བའི་བསྐུལ་ཞུགས་དང་དུ་བླངས། ཅོ ཏུ རྒྱུད་པའི་ ཐོག་ནས་འཇི ཀཱཀྱ་ཤེས་རྡུང་ ཚད་ཀྱང་བརྗོད་བྱ་དོན་གྱི་འདུལ་བ་ལ་༧.མས་ལེན་དང་། བརྗོད་ བྱེད་ཅིག་
པན་ཆོས འཕོར་པགི་འཔིལ ཀཱིད་དང་ཝ་རྭ་ལྔ་རིག་ནང བསྟན་སློབ་གླིང་གཅེས་སྐུ་
གི་འདུལ་བ་ལ་འན
བ་ལ་འཆད་ཉན་གྱི་རྒྱུན་ཡོད་མེད་སྟེང་ནས་འཇོག་ན་མི་འགྲིག །
ཆེས་མེད་ལ། དེང་སང་སྤྱི ནང་གི་འག:རྐྱེན་རབ་དང་རིམ་པརླུང་བའི་རྐྱེན་
ཕེབས་ནས་བགྲང་བྱ བཅུ་ཡི་རིང་ཤེས་རབ་ཀྱི་རྟ་ལོ་ལ་སྙིང་སྟོབས་ཀྱི་སྤུ་སྲབ་སྤྲོས། གྱིས་བསྟན་པའི་འོད་མདངས་སྣུམ་ཟད་ཀྱི་མར་མེ་ལྟཆ་ལ་ལ་ཉེ་བའི་ཚེ།
བརྩོན་འགྲུས་ཀྱི ལྕག་གིས་བསྩལ་ཁས་ལྔ་རིག་གི་ཡང་
སྔོཟ་ཁག་ཁས་སི་
མཁས་པཙུན་བར་ ག སུལ་ ་ ་རྒྱུད་ཕྱུག་ པའི་ སྡེ་ དྲིལ་ དཀར་ དགོན་པའི་
རྗེན་པའི་སྐལ་བཟང་ཐོབ་སྟེ། ད་ལྟ་ལྔ་རིག ནང་བསྟན་སློབ་གླིང་གི་སྐྱེད་ཚལ་འདི་རུ་བློ་
མཁན་པོ་དོན་གྲུབ་ཚེ་བརྟན མཚིག་གིས་འདུལ་བ་བློ་གསར་འཇུག་པའི་ཐེམ་
སྐས་ཞེས་ཚིག་ཉུང་ལ་དོན་ཟབ་པ། གོ་བདེ་ལས རྩོད ཚེ་པའཛི་ཉིད་སྐརྗོད།
གསལ་རྐང་དྲུང་གི་ ཐོགས་ལ་ཤེས་རིག་གི་སྤང་རྩི་མངར་མོ་ཕངས ཡིག དུ་རྩོལ ༤ཉིན།
ཐེགས་ཀྱི་ཚུལ་དུ་བརྩམས་གྲུབ་པ་ནི་རང་རེ་རྣམས་ཀྱི་བསོད་ནམས་ཀྱི་ངགོ་
སྐལ་ཉིད་དུ་ངེས་སོ་ཞེས།
གཙཀ ཟླས ས ས ས ས །
ཞེས་བསམས་ན་ཉལ།ཀན ཀཱ་
ན་བཀཀཀཀ འཇི ༣ ནས #ས།



འཚེ་མེད་ཞི་བའི་སློབ་སྟོན།
རྩོམ་པ་པོ།
དྲེལ་དཀར་དོན་གྲུབ་ཚེ་བརྟན།
ཝ་དགོན་ཟླ་བ་སྟོབས་ལྡན།



དཀར་ཆག
.༡༤
ཉིན་ཟླ་ཟུང་འབྲེལ་གྱི་བཀའ་སློབ།
སྤྱན་རས་གཟིགས་དངོས་༧ཐམས་ཅད་མཁྱེན་པའི་བཀའ་སློབ།..
ཀུན་གཟིགས་པཎ་ཆེན་རིན་པོ་ཆེའི་བཀའ་སློབ།...
འཚེ་མེད་ཞི་བའི་སློབ་སྟོན།
འཚེ་མེད་ཞི་བདེ་འབོད་པའི་གླེང་མོལ།
......༡༦
ཆོས་ཐམས་ཅད་ཀྱི་སྔོན་འགྲོ་སྐྱབས་འགྲོའི་རྣམ་བཞག་
ཐར་ལམ་གསལ་བའི་སྒྲོན་མེ།.......
བརྩེ་སེམས་ཀྱི་ཀློང་ནས་བརྡོལ་བའི་འཚེ་མེད་ཞི་བའི་དགེ་བསྐུལ།….........༤༡
བོད་ཀྱི་སྐད་ཡིག་ལས་འཕྲོས་པའི་གཏམ་གླེང་།....
རང་རིགས་ལ་བསྐུལ་བའི་གཏམ་ཤེས་རབ་ལྷ་མོའི་ཧབ་ཆ། ......༧༩
ངས་སེམས་ཁོང་ནས་ཤོར་བའི་ན་ཟུག་ལྕི་མོ།..
དྲང་བདེན་གྱི་ཚངས་ཐིག་བརྒྱུད་པའི་བརྩེ་གཏམ།.
ཁྲི་འདོན་གྱི་བསམ་ཆ།.
༢༠
......༦༦
༠༡ ༢༠
...༡ ༢།



བག་ཡོད་ལ་བསྐུལ་བའི་གཏམ་དྲང་སྲོང་རྒན་པོའི་ཆིག་ལབ། ..) ༣༦
ཁྱིམ་པ་དང་རབ་བྱུང་གི་སྐྱོན་ཡོན་མདོ་སྡེ་ཀུན་ལས་བཏུས་པ་
ཙིནྟ་མ་ཎིའི་མཛོད།
སྙིང་གཏམ་ཅོ་ཀའི་གྲེ་འགྱུར།..
་་་་་་་་་་་་་་
ནང་ཆོས་འཚོལ་བའི་གླེང་མོལ། ..
•..………..…....༡༨༠
བོད་ལ་ཕུལ་བའི་གཏམ་གཞན་གསོས་བུ་མོའི་མགྲིན་གླུ།.
…...........༡༩༦
....༡༧༦
།
|
1|2| 11:



ཉིན་ཟླ་ཟུང་འབྲེལ་གྱི་
བཀཋ་སློབ།
ག ་ཏུ་བཙན
ཆེ་ག ཅི ག ་ག ཞ ན ་གྱི་ས ན པ ་ ་འ དུག་འད དེ་མེདེན
མས་དམར་པོ་འཕུར་འད དེ་ལ དེ་
ང ་ ་ ་ ད བ ང ་ག ཅི ག ་ པ འི ་ཡུན་ཟླ་ཚོ།
ད་དུང ་ ག ཉི ད་དུ་ཡོ
ག ཉི ད ་དུ་ ཡོ ཏེ ། བ ང ཅི་ཡིས་༥ ངེ༌།



ཐམས་ཅད་མཁྱེན་པའི་བཀའ་སློབ།
༈ སྤྱན་རས་གཟིགས་དངོས། ཐམས་ཅད་མཁྱེན་པའི་བཀའ་སློབ།
ད་ལྟའི་དུས་རབས་འདི་ཧ་ཅང་རྗོད་དཀའ་བ་ཞིག་ལ་སླེབས་ཡོད། ཕྱིའི་
དངོས་པོ་གཙོས་པའི་ཆ་རྐྱེན་སྣ་ཚོགས་ལ་བརྟེན་ནས་འཛམ་བུ་གླིང་འདི་ཇེ་ཆུང་ཇེ་
ཆུང་འགྲོ་བ་དང་། དེ་ལ་བརྟེན་ནས་འཛམ་བུ་གླིང་གི་མི་རྣམས་ཕན་ཚུན་འབྲེལ་
ཐུག་དང་སྐད་ཆ་ཤོད་རྒྱུའི་གོ་སྐབས་བཟང་པོ་ཞིག་ཐོབ་སྟེ་ཕན་ཚུན་གྱི་གནས་
སྟངས་་དང༌། ལྟ་བ། ཡིད་ཆེས་བཅས་ཤེས་རྟོགས་བྱེད་ཐུབ་པའི་གོ་སྐབས་རྩ་
ཆེན་ཞིག་ཡོང་གི་ཡོད། བསམ་བློའི་གོ་རྟོགས་འཕེལ་བ་དེ་ཡིས་རང་ཤུགས་ཀྱིས་
ཕན་ཚུན་བར་གུས་བརྩེའི་བསམ་པ་ཞིག་སྐྱེ་གི་ཡོད། དེ་ལྟར་འཛམ་བུ་གླིང་ཆུང་
དུ་སོང་བར་བརྟེན་ངོས་རང་ད་རིང་འདིར་སླེབས་ཐུབ་པ་བྱུང་བ་ཡིན། ང་རང་ཚོ་
ངོ་ཐུག་ཡོང་དུས། ངོས་ནས་ང་ཚོ་ཚང་མ་འགྲོ་བ་མི་གཅིག་གྱུར་ཡིན་པའི་བསམ་
བློ་དེ་སེམས་ནང་བཞག་གི་ཡོད། གལ་སྲིད་ང་ཚོའི་ཕྱི་ཚུལ་གྱི་ཁྱད་པར་ཙམ་ལ་
བསམ་བློ་བཏང་ན། ང་ཤར་ཕྱོགས་པའི་མི་ཞིག་ཡིན་པ་དང་། དེའི་ནང་ནས་ཀྱང་
ཧི་མཱ་ལ་ཡིའི་རི་རྒྱུད་ཀྱི་བྱང་ཕྱོགས་སུ་གནས་པའི་ཁོར་ཡུག་དང་། རིག་གཞུང་མི་
འདྲ་བའི་བོད་མི་ཞིག་ཡིན། དེ་ལྟ་ན་ཡང་ང་ཚོས་ཞིབ་ཚགས་པོའི་སྒོ་ནས་བལྟས་
ན༑ ང་རང་ལ་ངའོ་སྙམ་པའི་བློ་ཚད་མ་ཞིག་ཡོད་ལ། ཚོར་བ་འདི་ཡོད་པའི་
དབང་གིས་ང་བདེ་བ་འདོད་བ་དང་སྡུག་བསྔལ་མི་འདོད་པ་ཡིན། དེ་བཞིན་ས་
གནས་གང་ནས་ཡིན་རུང་སྐྱེ་བོ་ཡོངས་ལ་སྤྱིའི་ཆ་ནས་ངའོ་སྙམ་པའི་བློ་ཚད་མ་



ཉིན་ཟླ་ཟུང་འབྲེལ་གྱི་བཀའ་སློབ།
འདི་ཡོད་ལ། འདིའི་ཆ་ནས་ང་ཚོ་ཚང་མ་མཚུངས་པ་ཡིན། ལྟ་སྟངས་འདི་གཞི་
རྩར་བཟུང་ནས་ས་ཆ་གསར་བ་ཞིག་གི་ནང་མི་གསར་བ་ཞིག་དང་ཕྲད་དུས་ངའི་
སེམས་ནང་ང་ཚོའི་བར་མི་གསལ་བའི་སྒྲིབ་བྱེད་ཀྱི་ཡོལ་བ་ལྟ་བུ་གང་ཡང་ཡོང་
གི་མི་འདུག དཔེར་ན་དེ་རིང་ང་རང་ཚོ་འཕྲད་པ་ཐེངས་དང་པོ་ཡིན་རུང་། ངས་
ཁྱེད་རང་ཚོ་དང་ལྷན་དུ་གྲོགས་པོ་རྙིང་པ་ལ་སྐད་ཆ་བཤད་པ་ནང་ལྟར་བཤད་ཐུབ་
ཀྱི་འདུག ངའི་སེམས་ནང་ཁྱེད་རང་ཚོ་འགྲོ་བ་མི་ཡིན་པའི་ཆ་ནས་ངའི་སྤུན་ཟླ་
ཆགས་ཡོད་པ་དང་། དོན་དམ་པར་ང་ཚོ་ཁྱད་པར་གང་ཡང་མེད་སྙམ་པ་ཞིག་
ཡོད་སྟབས་ངས་གང་བསམ་པ་རྣམས་གྲོགས་པོ་རྙིང་པ་ཞིག་ལ་བཤད་པ་ཇི་བཞིན་
འཚེར་སྣང་མེད་པར་རྗོད་ཐུབ་པ་དང༌། དེ་བཞིན་ད་ལྟའི་ཚོར་བ་ཡོད་པའི་དབང་
གིས་ང་ཚོའི་བར་དཀའ་ངལ་གང་ཡང་མེད་པའི་ཐོག་ནས་འབྲེལ་བ་བྱེད་ཐུབ་ཅིང་།
དེ་ཡང་ཁ་ནས་སྐད་ཆ་འདྲ་ཆགས་པོ་ཚིག་ཁ་ཤས་བཤད་པ་ཙམ་མིན་པར་དོན་
དམ་པའི་སེམས་དང་སེམས་འབྲེལ་ཐུབ་པ་ཡོང་གི་ཡོད། དེ་ལྟར་ཕན་ཚུན་བར་
གོ་རྟོགས་དང་དོན་དམ་པའི་བསམ་ཤེས་སམ། བཅོས་མིན་གྱི་འགྲོ་པ་མིའི་མཐུན་
འབྲེལ་དེ་གཞི་རྩར་བཟུང་ན་ང་ཚོ་ཕན་ཚུན་བར་ཡིད་ཆེས་དང་གུས་བརྩེའི་འབྲེལ་
བ་གོང་སྤེལ་དུ་གཏོང་ཐུབ་པ་དང་། ང་ཚོས་མི་གཞན་གྱི་སྡུག་བསྔལ་མཉམ་དུ་
འཁུར་ཏེ་འགྲོ་བ་མིའི་སྤྱི་ཚོགས་ནང་མཐུན་སྒྲིལ་དང་མཛའ་བརྩེ་ལྡན་པའི་ཁྱིམ་
ཚང་ཞིག་སྐྲུན་ཐུབ། བསམ་བློའི་འཁྱེར་སོ་འདི་ནི་ཕན་ཐོགས་ཤིན་ཏུ་ཆེན་པོ་ཡོད་
པ་ཞིག་ཡིན། གལ་སྲིད་ང་ཚོས་རིག་གཞུང་དང་། ལྟ་བ། ཆོས་ལུགས། མི་རིགས།
ཁ་དོག རྒྱུ་ནོར། ཤེས་རིག་ལ་སོགས་པའི་ཕྱི་ཚུལ་གྱི་རྣམ་པ་མི་འདྲ་བ་དེ་དག་
གཙོ་བོར་བཟུང་ནས་ཁྱད་པར་ཕྲན་ཚེགས་ལ་བསམ་ནས་བསྡད་ན། མིའི་སྤྱི་
2



ཐམས་ཅད་མཁྱེན་པའི་བཀའ་སློབ།
ཚོགས་ནང་དཀའ་ངལ་འཕར་མ་ཞིག་བཟོ་རྒྱུ་ལས་གཞན་མེད་ཅིང་། ཁྱད་པར་
ཆུང་ཆུང་ལ་སྒྲོ་འདོགས་བྱས་པ་འདིས་རང་ཉིད་གནས་སའི་གཡས་གཡོན་ལ་རྙོག་
དྲ་བཟོ་གི་ཡོད། དེ་བཞིན་དུ་འཛམ་གླིང་ཆབ་སྲིད་ཀྱི་གནས་ཚུལ་ལ་མཚོན་ན་
ཡང་། ཁྱད་པར་ཕྲན་བུ་ཕྲན་བུ་ཡོད་པ་ཙམ་ལ་སྒྲོ་འདོགས་བྱས་པའི་དབང་གིས་
འགོག་མི་ཐུབ་པའི་དཀའ་རྙོག་བཟོ་གི་ཡོད། དཔེར་ན། ཨེ་ཤ་ཡ་དང་། འཛམ་
གླིང་དཀྱིལ་ཤར་གྱི་ཡུལ་གྲུ། ཨ་ཕེ་རི་ཁ། ལེ་ཊིན་ཨ་རི་སོགས་ཀྱི་ནང་ལ་སྐབས་
རེ་ཆོས་དང་། སྐབས་རེ་མི་རིགས། སྐབས་རེ་ལྟ་བ་བཅས་ཀྱི་ཐོག་ནས་རྩོད་རྙོག་
ཡོང་གི་ཡོད། དེ་དང་མཚུངས་པར་ང་ཚོའི་ཁྱིམ་མཚེས་རྒྱལ་ཁབ་རྒྱ་ནག་གི་རིག་
གནས་གསར་བརྗེའི་སྐབས་སུ་བྱུང་བའི་བསམ་བློ་གཏོང་ཕྱོགས་ཤིག་ལས་ངོས་
ཀྱི་ལུང་པ་བོད་ནང་ལ་ཡང་གནས་ཚུལ་དེ་འདྲ་བྱུང་ཡོད། དེ་ལྟར་མིའི་བསམ་བློ་
གཏོང་སྟངས་འདི་འདྲའི་དབང་གིས་ང་ཚོས་ངེས་པར་དུ་གདོང་ལེན་བྱེད་དགོས་
པའི་གཞི་རྩའི་དཀའ་ངལ་ཐོག་ལ་ད་དུང་དཀའ་ངལ་འཕར་མ་བཟོ་གི་ཡོད། དེ་
བཞིན་དུ་དཔེར་ན། ཁམ་བྷོ་ཌི་ཡ་དང་། ཝི་ཏི་ནམ་གྱི་སྐྱབས་བཅོལ་བ་སྟོང་ཕྲག་
མང་པོ་འདས་གྲོངས་འགྲོ་གི་ཡོད་ན་ཡང་། དེ་དག་གི་དངོས་ཡོད་ཀྱི་དཀའ་ངལ་
ལ་ཕན་ཐོགས་བྱེད་རྒྱུའི་ཚབ་ཏུ་མི་དགའ་ཞིག་གིས་སྐྱབས་བཅོལ་བ་དེ་དག་གི་
ཐོག་ལ་སྲིད་དོན་གྱི་སྐོར་ཤོད་ཀྱི་འདུག འདི་ཚོ་ནི་ལྷག་པར་ཡིད་སྐྱོ་བའི་བྱ་བ་
ཞིག་ཡིན། རྒྱུ་མཚན་དེ་འདྲ་ལས་ཉམ་ཐག་མི་མང་རྣམས་སྣང་ཆུང་གིས་བསྒྱུར་
བ་འདིས་ང་ཚོར་ཁྱད་ཆོས་ཤིག་མ་ཚང་བ་བསྟན་གྱི་ཡོད། སྤྱིར་ན་ང་ཚོར་རྣམ་
དཔྱོད་དང་ནུས་སྟོབས་ཡོད་ལ། དེ་བཞིན་མི་མང་བེད་སྤྱོད་ལོག་པར་གཏོང་བ་
དང༌། འཛམ་གླིང་གཏོར་བཤིག་གཏོང་རྒྱུའི་སྟོབས་ཤུགས་ཀྱང་ལྡང་ངེས་ཤིག་
9



ཉིན་ཟླ་ཟུང་འབྲེལ་གྱི་བཀའ་སློབ།
ཡོད། འོན་ཀྱང་ང་ཚོར་བྱམས་བརྩེ་ཡང་དག་པ་ཞིག་མེད་པ་འདིས་ཕོངས་ནས་
ཡོད། ང་ཚོས་ཐོག་མ་ཉིད་ནས་ཤེས་དགོས་པ་ཞིག་ལ། གཞི་རྩའི་ཆ་ནས་ང་ཚོ་
ཚང་མ་འཆི་རྒྱུའི་འདོད་པ་མེད་པའི་མི་ཞིག་ཡིན་པ་ལྟར་ཁོང་ཚོ་ཡང་འཆི་རྒྱུའི་
འདོད་པ་མེད་པའི་མི་ཞིག་ཡིན། ཁོང་ཚོར་མི་ཡི་ངོ་བོར་གནས་ཆོག་པའི་ཐོབ་
ཐང་ཡོད་པའི་ཁོང་ཚོར་རོགས་རམ་བྱེད་དགོས་པ་ཡིན། ཐོག་མར་ང་ཚོས་རོགས་
པ་བྱེད་དགོས་པ་དང༌། དེ་ནས་རིམ་པས་ཁོང་ཚོའི་ཐབས་སྡུག་གི་གནས་ཚུལ་
དེའི་རྒྱུ་རྐྱེན་ཆབ་སྲིད་ཀྱི་སྐོར་ལ་གླེང་མོལ་བྱེད་ཆོག རྒྱ་གར་གྱི་གཏམ་དཔེ་ཞིག་
ལ༑ གལ་སྲིད་ཁྱེད་རང་ལ་དུག་མདའ་ཞིག་ཕོག་ན། སྔོན་ལ་མདའ་དེ་ཕྱིར་འདོན་
རྒྱུ་གལ་ཆེན་པོ་ཡིན་པ་ལས་དེ་སུས་བརྒྱབ་པ་དང་། དུག་ག་འདྲ་ཞིག་ཡིན་པ་
སོགས་ཀྱི་དྲི་རྩད་བྱེད་པའི་ལོངས་མེད་ཅེས་བརྗོད་སྲོལ་ཡོད། སྔོན་དུ་འཕྲལ་གྱི་
དཀའ་ངལ་གདོང་ལེན་བྱེད་དགོས་པ་དང་། དེ་ནས་རིམ་པས་རྟོག་ཞིབ་བྱེད་ཆོག་
པ་ཡིན། དེ་བཞིན་དུ་ང་ཚོས་མིའི་སྡུག་བསྔལ་མཐོང་དུས་ཐོག་མར་དེའི་སྲིད་དོན་
སྐོར་དྲི་རྩད་བྱེད་པ་ལས་དེ་རྣམས་ལ་བརྩེ་བའི་སྒོ་ནས་ཕན་འདོགས་བྱ་རྒྱུ་དེ་གལ་
ཆེ་༑ ཁོང་ཚོའི་རྒྱལ་ཁབ་རྣམས་རང་གི་དགྲ་གྲོགས་ཇི་ཡིན་དྲི་རྩད་བྱེད་པའི་ཚབ་
ཏུ་ང་ཚོས་ཁོང་ཚོ་འགྲོ་བ་མི་ཞིག་ཡིན་པ་དང༌། ཁོང་ཚོ་སྡུག་བསྔལ་མྱོང་གི་ཡོད་
པ་དང༌། ཁོང་ཚོར་བདེ་བ་ལ་ལོངས་སྤྱོད་རྒྱུའི་ཐོབ་ཐང་ང་ཚོ་དང་གཅིག་མཚུངས་
ཡོད་པ་སོགས་བསམ་བློ་གཏོང་དགོས། ང་ཚོར་ཚན་རིག་དང་འཕྲུལ་ཆས་ཡར་
རྒྱུས་ཐད་ཚད་མ་ལོངས་པ་མེད་ན་ཡང་། སྙིང་གི་ནང་འདིར་ཆ་རྐྱེན་གཅིག་ཚང་
གི་མེད། དེ་ནི་དོན་དམ་པའི་སེམས་བཟང་པོ་དེ་ཡིན་པས་སེམས་པ་བཟང་པོ་
ངེས་པར་དུ་དགོས་པ་ཡིན། སྐྱེ་བོ་ཐམས་ཅད་སྤུན་མཆེད་ཡིན་བསམ་པའི་སེམས་



ཐམས་ཅད་མཁྱེན་པའི་བཀའ་སློབ།
ཀྱི་ཚོར་བ་གཞི་རྩར་བཞག་པའི་ཐོག་ནས། ང་ཚོས་ཁམས་དང་མོས་པ་སྣ་ཚོགས་
པའི་སྐྱེ་བོ་དང་། ཚོགས་པ་སོ་སོར་འཚམ་པའི་ཕན་ངེས་ཀྱི་ལུགས་སྲོལ་དང་ལྟ་
བ་འདྲ་མིན་བཅས་ལ་གུས་བརྩི་བྱེད་ཐུབ། གནས་སྟངས་བྱེ་བྲག་པ་ཞིག་གི་འོག་
ཏུ་ཡོད་པའི་སྐྱེ་བོ་རིགས་ཁག་གཅིག་ལ་ལྟ་བའམ། རིག་གཞུང་བརྒྱད་པ་གང་ཞིག་
ཕན་ཐོགས་ཆེ་བ་ཡོད་པས་མི་རེ་རེར་སོ་སོར་གང་འཚམ་པ་དེ་འདེམས་ཆོག་པའི་
ཐོབ་ཐང་ཡོད། འདི་ནི་སྐྱེ་བོ་གཞན་ཐམས་ཅད་གཉེན་དུ་ལྟ་བའི་ཚོར་སྣང་ཤུགས་
དྲག་པོ་གཞི་རྩར་བཞག་པའི་ཐོག་ནས་མི་སྒེར་སོ་སོས་བྱེད་དགོས་པའི་ལས་དོན་
ཞིག་ཡིན།སེམས་ཀྱི་གཏིང་ནས་ང་ཚོ་འགྲོ་བ་མི་གཅིག་གྱུར་ཡིན་པ་གསལ་པོར་
ཤེས་པའི་སྒོ་ནས་ཕན་ཚུན་བར་དོན་དམ་པའི་བརྩེ་པ་དགོས་པ་ཡིན། དེ་དང་
ཆབས་ཅིག་ཏུ་ང་ཚོས་ལྟ་བ་དང་ལམ་ལུགས་མཐའ་དག་འགྲོ་བ་མིའི་དཀའ་རྙོག་
སེལ་རྒྱུའི་ཐབས་ལམ་ཞིག་ཡིན་པ་རྩོད་མེད་དུ་ཁས་ལེན་བྱེད་དགོས། ལུང་བ་
གཅིག་དང་། རྒྱལ་ཁབ་གཅིག ལྟ་བ་གཅིག ལམ་ལུགས་གཅིག་གིས་མི་སྡང་
བས་སྐྱེ་བོ་ཐམས་ཅད་འདྲ་མཉམ་ཡིན་པའི་ཚོར་བ་ཤུགས་དྲགས་འདི་གཞི་རྩར་
བཞག་པའི་ཐབས་ལམ་སྣ་ཚོགས་ཤིག་ཡོད་ན་ཕན་ཐོགས་ཆེ།དེ་ནས་ང་ཚོས་མིའི་
རིགས་ཡོངས་རྫོགས་ཀྱི་དཀའ་རྙོག་སེལ་ཐབས་སུ་མཉམ་རུབ་ཀྱི་རྩོལ་བ་བྱེད་
ཐུབ་པ་ཡིན།གལ་ཏེ་ང་ཚོས་འགྲོ་བ་མི་ཕན་ཚུན་གྱི་གཞི་རྩའི་རང་བཞིན་ཤེས་པ་
དང༌། ཕན་ཚུན་གྱི་ཐོབ་ཐང་ལ་གུས་བརྩི། ཕན་ཚུན་གྱི་དཀའ་སྡུག་ལ་གདུང་
སེམས་མཉམ་སྐྱེད་བཅས་བྱས་ཏེ་མཉམ་རུབ་ཀྱི་རྩོལ་བ་བྱས་པ་ཡིན་ན། འགྲོ་
བ་མིའི་སྤྱི་ཚོགས་ནང་འཕྲད་བཞིན་པའི་དཔལ་འབྱོར་ཡར་རྒྱས་ཐད་ཀྱི་དཀའ་ངལ་
དང༌། ནུས་ཤུགས་ཀྱི་དཀའ་ངལ། རྒྱལ་ཁབ་དབུལ་པོ་དང་ཕྱུག་པོའི་བར་གྱི་
5



ཉིན་ཟླ་ཟུང་འབྲེལ་གྱི་བཀའ་སློབ།
འགལ་འདུའི་དངངས་འཚབ། ས་ཁམས་ཆབ་སྲིད་ཀྱི་དཀའ་རྙོག་སོགས་དུ་མ་
ཞིག་སེལ་ཐུབ། ཅི་སྟེ་ང་ཚོས་དེ་ལྟར་བྱས་ནས་དཀའ་རྙོག་རིགས་ཁ་ཤས་སེལ་
མི་ཐུབ་ནའང་། དེ་ལ་འགྱོད་པ་བྱེད་དགོས་དོན་མེད། ང་ཚོས་འཆི་བ་དང་། རྒ་
བ་༑ ན་བ། དེ་བཞིན་འགོག་ཐབས་བྲལ་བའི་རང་བྱུང་གི་གནོད་འཚེ་དཔེར་ན།
རླུང་འཚུབ་ལ་སོགས་པ་དེ་དག་ངེས་པར་དུ་གདོང་ལེན་བྱེད་དགོས་ཤིང་། དེ་དག་
ལས་གཡོལ་ཐབས་མེད། ང་ཚོར་འདི་ལྟ་བུའི་སྡུག་བསྔལ་མང་པོ་ཞིག་ཡོད་བཞིན་
དུ་ད་དུང་ང་ཚོས་ལྟ་བའམ་བསམ་བློ་གཏོང་སྟངས་མི་འདྲ་བ་ཙམ་རྒྱུ་མཚན་དུ་བྱས་
ནས་དཀའ་རྙོག་གཞན་མང་པོ་གང་བྱས་ནས་བཟོ་གི་ཡོད་དམ། དེ་ནི་ཕན་ཐོགས་
མེད་པའི་ཕམ་གྱི་བྱ་བ་ཞིག་ཡིན། དེ་འདྲའི་ཐོག་ནས་མི་སྟོང་ཕྲག་མང་པོ་སྡུག་
བསྔལ་མྱོང་གི་ཡོད། བྱེད་སྟངས་དེ་ནི་དངོས་གནས་བྱ་བ་ཆུང་ཆུང་ཡིན། གང་ཡིན་
ཞེ་ན་དཀའ་རྙོག་དེ་རིགས་ནི་ལྟ་བ་འདྲ་མིན་སོ་སོའི་ཕན་ཐོགས་བྱ་ཡུལ་གྱི་འགྲོ་
བ་མིའི་གཞི་རྩར་གུས་བརྩི་བྱེད་པའི་བསམ་བློའི་འཁྱེར་སོ་མི་འདྲ་བ་ཞིག་ལ་
བརྟེན་ནས་འགོག་ཐུབ་པ་ཡིན། ལོ་ངོ་བཞི་བརྒྱའམ། ལྔ་བརྒྱའི་གོང་དུ་ལུང་པ་
འདིར་ཨིན་ཌི་ཡན་ཡུལ་མི་མང་པོ་ཞིག་ཚོགས་སྡེ་ཆུང་ཆུང་བྱས་ཏེ་ཧ་ལམ་གཞན་
ལ་མ་བརྟེན་པའི་ཐོག་ནས་གནས་པ་དང་། མི་ཚང་སྒེར་སོ་སོ་ལ་ཆ་བཞག་ནའང་
ཕལ་མོ་ཆེ་གཞན་ལ་བརྟེན་གྱི་མེད། ཡིན་ནའང་ད་ལྟའི་ཆར་ང་ཚོ་རྒྱལ་ཁབ་ནས་
རྒྱལ་ཁབ་བར་དང་། གླིང་ཕྲན་ནས་གླིང་ཕྲན་བར་ཕན་ཚུན་གཅིག་གིས་གཅིག་
ལ་ཤིན་ཏུ་ལྟོས་ནས་ཡོད་པ་ནི་རྩོད་མེད་ཡིན། དཔེར་ན། སྣུམ་འཁོར་གསར་
པ་སྟོང་ཕྲག་མང་པོ་ཞིག་ནེའུ་ཡོཀ་དང་། ཝ་ཤིང་ཊོན། འདི་ག་ལོ་སེ་ཨེ་ཇེ་ལེ་སེའི་
སྲང་ལམ་གྱི་སྟེང་ལ་འགྲོ་གི་ཡོད་ཀྱང་། སྣུམ་མེད་ན་དེ་དག་འགྲོ་མི་ཐུབ། ད་ལྟ་
6



ཐམས་ཅད་མཁྱེན་པའི་བཀའ་སློབ།
མི་རྣམས་སྣུམ་འཁོར་གྱིས་འཁྱེར་གྱི་ཡོད་ན་ཡང་། གལ་སྲིད་སྣུམ་རྫོགས་ན། མི་
རྣམས་ཀྱིས་སྣུམ་འཁོར་ཆེན་པོ་དེ་ཚོ་འཁྱེར་དགོས་ཐུག་གི་རེད། ཡར་རྒྱས་དེ་དག་
ས་ཕྱོགས་གཞན་ནང་ཡོད་པའི་ཆ་རྐྱེན་གཞན་ལ་རག་ལས་ཡོད་པས་ང་ཚོས་འདོད་
རུང་མི་འདོད་རུང༌། འདིས་ང་ཚོ་ཕན་ཚུན་ལྟོས་ནས་ཡོད་པ་བསྟན་གྱི་ཡོད། ང་
ཚོ་མཐའ་གཅིག་ཏུ་གཅིག་པུར་གནས་མི་ཐུབ། ང་ཚོར་དོན་དམ་པའི་མཉམ་འབྲེལ་
དང༌། མཐུན་སྒྲིལ། ཐུན་མོང་གི་རྩོལ་བ་བཅས་ཡོད་ན་མ་གཏོགས་དཀའ་ངལ་
འབྱུང་ངེས་ཡིན། དེར་བརྟེན་ང་ཚོ་ངེས་པར་དུ་མཉམ་དུ་འཚོ་དགོས་པ་ཡིན་པས་
བསམ་བློའི་འཁྱེར་སོ་བཟང་པོ་ཞིག་ལ་བརྟེན་ནས་ཅིའི་ཕྱིར་འཚོ་བར་མི་བྱེད།
ཅིའི་ཕྱིར་ཕན་ཚུན་སྡང་སེམས་བྱས་ཏེ་འཛམ་གླིང་འདིར་དཀའ་རྙོག་མང་པོ་བཟོ་
གི་ཡོད་དམ།
ང་ནི་ཆོས་པ་ཞིག་ཡིན། ང་རང་གི་བསམ་ཚུལ་ལ། ཐམས་ཅད་ཀྱི་རྩ་བ་སེམས་ལ་
ཐུག་ཡོད་པས་དངོས་པོ་དང་། གནས་ཚུལ་རྣམས་ཀུན་སློང་ལ་ཤིན་ཏུ་ལྟོས་པ་
ཡིན། དེ་ཡང་མིའི་རང་བཞིན་ལ་དོན་དམ་པའི་བརྩི་མཐོང་དང་། སྙིང་རྗེ། བྱམས་
པ་བཅས་སྤེལ་བ་ནི་རྩ་བ་ཡིན། ཀུན་སློང་ནི་ལྷག་པར་གལ་ཆེན་པོ་ཡིན་ཅིང་།
ང་ཚོས་སེམས་བཟང་པོ་ཞིག་བསྐྱེད་དེ་ལས་ཀ་བྱས་ན་ལས་གཞི་དེ་ཚན་རིག་དང་།
ཞིང་ལས། ཆབ་སྲིད་བཅས་གང་ཞིག་ཡིན་རུང་དེ་དག་ཡར་རྒྱས་འགྲོ་ངེས་ཡིན།
སེམས་བཟང་པོ་ནི་ཉིན་རེའི་འཚོ་བའི་ནང་གལ་ཆེ་ཞིང་། ཕན་ཐོགས་ཤིན་ཏུ་ཆེན་
པོ་ཡོད་པ་ཞིག་ཡིན། གལ་ཏེ་ཁྱིམ་ཚང་ཆུང་ཆུང་ཞིག་ནང་གནས་པའི་ནང་མི་
རྣམས་ཕན་ཚུན་བརྩེ་སེམས་ཆེན་པོ་ཡོད་ན། དེ་དག་ལ་ཕྲུ་གུ་མེད་ནའང་ཞི་བདེའི་
ཚོར་སྣང་ཞིག་ཡོང་གི་ཡོད། དེ་ལྟ་ན་ཡང་ནང་མི་གཅིག་ཁོང་ཁྲོ་ལངས་པ་ཡིན་
7



ཉིན་ཟླ་ཟུང་འབྲེལ་གྱི་བཀའ་སློབ།
ན་དེ་མ་ཐག་ཏུ་ཁྱིམ་ཚང་དེའི་ནང་གི་ཚོར་སྣང་དེ་མི་སྐྱིད་པ་ཆགས་ཀྱི་ཡོད། ཟས་
ཞིམ་པོ་དང་། གཟུགས་མཐོང་བརྙན་འཕྲིན་སྤུས་ཀ་དག་པོ་ཞིག་ཡོད་ཀྱང་དེས་
ཞི་བདེ་དང་ལྷིང་འཇགས་ཡོང་མི་ཐུབ། དེས་གནས་ཚུལ་གང་ཞིག་ཡིན་ཀྱང་ཕྱིའི་
དངོས་པོ་ལས་ནང་སེམས་ལ་ལྟོས་ཚབས་ཆེ་བ་བསྟན་གྱི་ཡོད། ཕྱིའི་དངོས་པོ་གལ་
ཆེན་པོ་ཡིན་པས་དེ་དག་ང་ཚོར་ངེས་པར་དུ་དགོས་ཀྱང་བེད་སྤྱོད་འཚམ་པོ་ཞིག་
གཏོང་དགོས། ལྷག་པར་དུ་དུས་རབས་འདིར་མིའི་ཀླད་པའམ། བློ་གྲོས་ལེགས་
པོ་འདི་སེམས་བཟང་པོ་ཞིག་དང་མཉམ་དུ་འབྲེལ་ཐུབ་པ་བྱེད་དགོས། ཁྱིམ་ཚང་
ཞིག་དང་། རྒྱལ་ཁབ་ཅིག་དང་། རྒྱལ་སྤྱི་བཅས་ཀྱིགནས་སྟངས་གང་སར་མི་ཚང་
མས་ལྷིང་འཇགས་དང་། ཞི་བདེའི་སྐོར་ཤོད་རྒྱུར་དགའ་པོ་བྱེད་ཀྱི་ཡོད། ཡིན་ན་
ཡང་ནང་སེམས་ལ་ཞི་བདེ་ཞིག་མེད་པར་དོན་དམ་པའི་ཞི་བདེ་ཞིག་ཇི་ལྟར་བྱས་
ནས་བཟོ་ཐུབ་བམ། འཛམ་བུ་གླིང་གི་ཞི་བདེ་ནི་སྡང་སེམས་དང༌། དྲག་ཤུགས་
ལ་བརྟེན་ནས་ཡོང་མི་སྲིད་ཅིང་། མི་སྒེར་སོ་སོ་ལ་ཆ་བཞག་ནའང་ཁོང་ཁྲོ་ལ་བརྟེན་
ནས་བདེ་བ་མྱོང་མི་སྲིད། གནས་ཚུལ་ཁག་པོ་ཞིག་གི་འོག་མི་ཞིག་སེམས་འཁྲུགས་
ནས་མ་སྐྱིད་པས་ནོན་བཞིན་ཡོད་པའི་སྐབས་ལ་ཕྱིའི་དངོས་པོས་ཕན་རྩ་བ་ནས་
མི་ཐོགས་པ་དང༌། ཡང་ཕྱིའི་དཀའ་ངལ་དང༌། རྙོག་དྲ་ཡོད་ན་ཡང་ནང་བསམ་བློ་
གཏོང་སྟངས་འདི་བྱམས་པ་དང་། བརྩེ་བ། སེམས་བཟང་པོ་བཅས་ཡིན་ན་རྙོག་
དྲ་དེ་རྣམས་ལས་སླ་པོའི་ངང་དང་ལེན་གྱིས་གདོང་ལེན་བྱེད་ཐུབ། འགྲོ་བ་མིའི་
གཞི་རྩའི་བཟང་པོའི་ཆ་ནི་ཁོང་ཁྲོ་དང་འདྲེས་ནས་ཡོང་ཐབས་མེད། ཁོང་ཁྲོ་དང་།
ཕྲག་དོག མི་བཟོད་པ། སྡང་སེམས་བཅས་ནི་དཀའ་ངལ་བཟོ་མཁན་ངོ་མ་དེ་
ཡིན་ཞིང༌། དེ་དག་ཡོད་ན་རྙོག་དྲ་རྩ་བ་ནས་མེད་པ་བཟོ་མི་ཐུབ། ཞེ་སྡང་ངམ་
8



ཐམས་ཅད་མཁྱེན་པའི་བཀའ་སློབ།
ཁོང་ཁྲོ་ལ་བརྟེན་ནས་བྱ་བ་ཐམས་ཅད་འཕྲལ་དུ་སྒྲུབ་ཐུབ་པ་དང་། དེ་ལས་གནས་
སྐབས་གྲུབ་འབྲས་ཤིག་ཐོབ་སྲིད་ཀྱང་ཕུགས་ལ་དཀའ་ངལ་དེ་བས་མང་དུ་འགྲོ་
རྒྱུ་ཡིན། ང་ཚོས་སྙིང་རྗེ་དང༌། བསམ་པ་རྣམ་དག་གི་ཀུན་སློང་བཟང་པོ་ཞིག་གི་
ཐོག་ནས་དཀའ་རྙོག་ལ་གདོང་ལེན་བྱེད་སྐབས་དུས་ཡུན་རིང་པོ་འགོར་སྲིད་ཀྱང་
ཕུགས་ལ་གྲུབ་འབྲས་བཟང་པོ་ཞིག་འཐོབ་རྒྱུ་ཡིན། གང་ཡིན་ཞེ་ན་དེས་ད་ལྟའི་
འཕྲལ་གྱི་དཀའ་ངལ་སེལ་བ་དང་ཆབས་ཅིག་དཀའ་ངལ་གསར་པ་བཟོས་པ་ཧ་
ཅང་ཉུང་ཉུང་ཡིན། སྐབས་རེ་ང་ཚོས་སྲིད་དོན་ལ་སྨད་ནས་དེ་དག་བཙོག་པ་རེད་
ཅེས་སྐྱོན་བརྗོད་བྱེད་ཀྱི་ཡོད་ཀྱང༌། ང་ཚོས་དེས་ལ་ལེགས་པར་བལྟས་ན་སྲིད་
དོན་ཁོ་རང་གི་ཆ་ནས་ནོར་བ་མིན། དེ་ནི་མིའི་སྤྱི་ཚོགས་ལ་ཞབས་འདེགས་ཞུ་
བྱེད་ཀྱི་ཆ་རྐྱེན་ཞིག་ཡིན། ཀུན་སློང་བཟང་པོ་དང་། བསམ་པ་རྣམ་དག་དྲང་བདེན་
བཅས་ཡོད་ན་སྲིད་དོན་དེ་སྤྱི་ཚོགས་ལ་ཞབས་འདེགས་ཞུ་བའི་ཆ་རྐྱེན་ཞིག་ཏུ་
འགྲོ་གི་ཡོད། ཡིན་ནའང་སྡང་སེམས་དང༌། ཁོང་ཁྲོ་དང༌། ཕྲག་དོག་དང་ལྡན་
པའི་རང་གཅེས་འཛིན་གྱིས་ཀུན་ནས་བསླངས་ན་དེ་ཉིད་བཙོག་པར་འགྱུར་བ་
ཡིན། དེ་ནི་སྲིད་དོན་ཙམ་དུ་མ་ཟད་ཆོས་ལ་ཡང་དངོས་ཡོད་གནས་ཚུལ་དེ་ལྟར་
ཡིན། གལ་སྲིད་ངས་རང་གཅེས་འཛིན་གྱི་ཀུན་སློང་ངམ། ཞེ་སྡང་གི་སྒོ་ནས་ཆོས་
ཀྱི་སྐོར་བཤད་པ་ཡིན་ན། བཤད་རྒྱུ་ཆོས་ཡིན་ཀྱང་རྒྱབ་རྟེན་གྱི་བསམ་བློ་ངན་པ་
ཞིག་ཡིན་ཙང་དེས་ཕན་ཐོགས་ཡོང་གི་མེད། དེ་ཚོ་ནི་ང་ཚོའི་ཀུན་སློང་ལ་རག་ལས་
པ་ཡིན། དངུལ་དང་སྟོབས་ཤུགས་ཀྱི་སྒོ་ནས་དཀའ་རྙོག་མཐའ་དག་སེལ་མི་ཐུབ་
པས་ཐོག་མར་མིའི་སེམས་ནང་གི་དཀའ་རྙོག་སེལ་དགོས། དེ་ནས་མིས་བཟོས་
པའི་དཀའ་རྙོག་གཞན་རྣམས་ངམ་ངམ་ཤུགས་ཤུགས་ཀྱིས་མེད་པར་འགྱུར་གྱི་
9



ཉིན་ཟླ་ཟུང་འབྲེལ་གྱི་བཀའ་སློབ།
རེད།
ངའི་བསམ་ཚུལ་ནི། ང་ཚོ་ཚང་མ་འཛམ་བུ་གླིང་འདིལ་གནས་ཡོད་པས་ང་ཚོས་
སྤུན་མཆེད་གཞན་ཚོ་ལ་དམིགས་པའི་བསམ་བློ་བཟང་པོ་ཞིག་དང་། འཛམ་གླིང་
སྤྱི་ལ་ཁྱབ་པའི་བསམ་བློའི་འཁྱེར་སོ་ཡག་པོ་ཞིག་ངེས་པར་དུ་སྒྲུབ་ཐབས་བྱེད་
དགོས། བྱེ་བྲག་ཏུ་ང་རང་ལ་མཚོན་ན། ང་ཚོ་བོད་པ་ཚོས་རང་དབང་གི་ཐོབ་ཐང་
རྩོད་ལན་བྱེད་བཞིན་ཡོད། མི་འགའ་ཞིགགིས་བོད་པའི་གནས་ཚུལ་དེ་སྲིད་དོན་
འབའ་ཞིག་རེད་ཅེས་བརྗོད་ཀྱི་ཡོད་ཀྱང་། ངའི་བསམ་པར་དེ་ལྟར་མིན་སྙམ།
ང་ཚོ་བོད་པ་ཚོར་རྒྱ་མི་ལ་ཡོད་པ་བཞིན་སོ་སོའི་རིག་གཞུང་ཐུན་མོང་མ་ཡིན་པ་
ཐ་དད་པ་ཞིག་ཡོད། ང་ཚོས་རྒྱ་མི་ལ་མི་དགའ་བ་བྱེད་ཀྱི་མེད་ཅིང་། ང་ཚོས་ལོ་
བརྒྱ་ཕྲག་མང་པོའི་རིང་གནས་པའི་རྒྱ་ནག་གི་རིག་གཞུང་ཕྱུག་པོ་དེར་སྙིང་ཐག་
པ་ནས་གུས་བརྩི་བྱེད་ཀྱི་ཡོད། ང་ཚོས་རྒྱ་མི་ལ་སྙིང་ཐག་པ་ནས་གུས་བརྩི་བྱེད་
ཀྱི་ཡོད་པ་ལས། རྒྱ་མི་དང་ཕྱོགས་འགལ་བྱེད་ཀྱི་མེད། འོན་ཀྱང་ང་ཚོས་མི་གཞན་
ལ་གནོད་འཚེ་མ་བྱས་པ་དེ་སྲིད་དུ་ང་ཚོས་བོད་མི་ས་ཡ་དྲུག་ལ་སོ་སོའི་ཐུན་མོང་
མིན་པའི་རིག་གཞུང་ཉར་ཚགས་བྱ་རྒྱུའི་ཐོབ་ཐང་འདྲ་མཉམ་དུ་ཡོད་པ་ཡིན། ཕྱི་
དངོས་པོའི་ཆ་ནས་ང་ཚོ་རྗེས་ལུས་ཐེབས་ཡོད་ཀྱང་། ནང་སེམས་ཡར་རྒྱས་གཏོང་
རྒྱུས་མཚོན་པའི་ཆོས་ཕྱོགས་ཀྱི་ཐད་ལ་ང་ཚོ་ཧ་ཅང་ཕྱུག་པོ་ཡོད། ང་ཚོ་བོད་པ་
ཚོ་ནང་པ་ཡིན་པ་དང་། ང་ཚོས་གང་ཉམས་སུ་བླང་བྱའི་ནང་པའི་ཆོས་དེ་ཡང་ནང་
ཆོས་ཆ་ཚང་བ་ཞིག་ཡིན། དེར་མ་ཟད་ང་ཚོས་དེ་ཉིད་ཉམས་མེད་རྒྱུན་འཛིན་གྱིས་
གཅེས་ཉར་བྱས་ཡོད། འདས་པའི་ལོ་བརྒྱ་ཕྲག་ནང་ང་ཚོར་སོ་སོའི་རིག་གཞུང་
ཐུན་མོང་མ་ཡིན་པ་ཞིག་ཡོད་པ་འདི་ལ་བརྟེན་ནས་ཞི་བདེའི་རྒྱལ་ཁབ་ཅིག་ཏུ་
10



ཐམས་ཅད་མཁྱེན་པའི་བཀའ་སློབ།
གནས་ཡོད། སྟབས་མ་ལེགས་པ་ཞིག་ལ་འདས་པའི་ལོ་ངོ་བཅུ་ཕྲག་འགའ་ཤས་
ཤིག་ནང་ང་ཚོའི་རྒྱལ་ཁབ་རིག་གཞུང་དང་བཅས་པ་འདི་བསམ་བཞིན་དུ་རྩ་མེད་
དུ་བཏང་དང་གཏོང་བཞིན་ཡོད་པ་རེད། ང་ཚོ་རང་རང་སོ་སོའི་རིག་གཞུང་དང་།
ལུང་པ་ལ་དགའ་ཞེན་ཡོད་ལ། དེ་དག་ཉར་ཚགས་བྱེད་ཆོག་པའི་ཐོབ་ཐང་ཡང་
ཡོད། དེར་མ་ཟད་ང་ཚོ་ཕྱི་དངོས་པོའི་ཆ་ནས་རྗེས་ལུས་ཐེབས་པའི་རྒྱལ་ཁབ་
ཅིག་ཡིན་མིན་ལ་མ་ལྟོས་པར་བོད་མི་ས་ཡ་དྲུག་པོ་འགྲོ་བ་མི་ཞིག་ཡིན་པས་ང་ཚོ་
འགྲོ་བ་མིའི་ངོ་བོར་གནས་ཆོག་རྒྱུའི་ཐོབ་ཐང་ཡོད་པའི་སྲོག་ལྡན་གྱི་མི་ས་ཡ་
དྲུག་ཡིན། འདི་དཀའ་རྙོག་དེ་རེད། ངས་ང་ཚོའི་རང་དབང་འཐབ་རྩོད་ཀྱི་ལས་
དོན་འདི་འགྲོ་བ་མིའི་རིགས་ལ་ཞབས་འདེགས་ཞུ་རྒྱུའི་ཀུན་སློང་གི་ཐོག་ནས་
བྱས་པ་མ་གཏོགས་སོ་སོ་རང་ལ་དབང་ཆ་ཐོབ་པའི་ཆེད་དམ། ཡང་ན་ཞེ་སྡང་
གིས་ཀུན་ནས་བསླངས་ཏེ་བྱེད་ཀྱི་མེད། དེ་ནི་ང་བོད་པ་ཞིག་ཡིན་པ་ཙམ་དུ་མ་ཟད་
མི་ཞིག་ཡིན་པའི་ཆ་ནས་ངས་འཛམ་བུ་གླིང་གི་སྤྱི་ཚོགས་ལ་ཞབས་འདེགས་ཞུ་
བའི་ཆེད་དུ་བོད་ཀྱི་རིག་གཞུང་དང་། རྒྱལ་ཁབ་ལ་གཅེས་སྤྲས་བྱ་རྒྱུ་ནི་འོས་ཤིང་
འཚམས་པ་ཞིག་ཡིན་པ་མཐོང་གི་འདུག དེར་བརྟེན་ངས་ང་ཚོའི་ལས་འགུལ་
འདི་རྒྱུན་བསྲིངས་ནས་བྱེད་ཀྱི་ཡོད། འོན་ཀྱང་མི་ཁ་ཤས་ལ་འདི་དག་མཐའ་ཅིག་
ཏུ་སྲིད་དོན་གྱི་གནས་ཚུལ་ཞིག་ཏུ་མཐོང་གི་ཡོད་ན་ཡང་། དེ་འདྲ་མ་ཡིན་པ་ངས་
ཤེས་ཀྱི་ཡོད། སྤྱིའི་ཆ་ནས་རྒྱ་ནག་ཕྱོགས་ཀྱི་བསམ་བློ་གཏོང་སྟངས་ལ་འགྱུར་
བ་འགྲོ་རྒྱུའི་རེ་བ་ཆེན་པོ་ཡོད་ནའང་། འདས་པའི་ཉམས་མྱོང་ལ་གཞིགས་ཏེ་ང་
ཚོས་དོགས་ཟོན་བྱེད་ཀྱི་ཡོད། ངས་འདི་ལྟར་བརྗོད་པ་ནི་སྐྱོན་བརྗོད་ཀྱི་བསམ་
པའི་སྒོ་ནས་བཤད་པ་ཞིག་མིན་པར་དངོས་ཡོད་གནས་ཚུལ་ཞིག་ཡིན། ཁྱེད་རང་
11



ཉིན་ཟླ་ཟུང་འབྲེལ་གྱི་བཀའ་སློབ།
ཚོས་བརྟག་དཔྱད་བྱས་ན་དེ་དག་བདེན་པ་ཡིན་མིན་ངེས་ཤེས་རྙེད་ཐུབ་པ་དང་།
དེ་ནི་རིམ་པས་དུས་ཚོད་སོང་བ་ལས་ཤེས་ཐུབ། འགྲོ་བ་མིའི་འདུན་པ་དང་། སྙིང་
སྟོབས་ཞེས་པ་འདི་ལ་ཕྱིའི་གནོན་ཤུགས་དང་བཙན་དབང་ལ་ཁ་གཏད་གཅོག་
རྒྱུའི་ནུས་པ་ལྡང་ངེས་ཤིག་ཡོད་པར་ངས་ཡིད་ཆེས་བྱེད་ཀྱི་ཡོད་པ་དང་། དེ་བཞིན་
ངན་པའི་ཤུགས་ཇི་ཙམ་ཆེ་ཡང་དྲང་བདེན་གྱི་མེ་ལྕེ་ནམ་ཡང་གསོད་མི་ཐུབ་པར་
ངས་ཡིད་ཆེད་བྱེད་ཀྱི་ཡོད། ང་རང་ཚོ་གྲོགས་པོ་ཞིག་ཡིན་པའི་ཆ་ནས་ངས་འདོད་
དོན་རེ་སྐུལ་ཞུ་རྒྱུར། ཁྱེད་རྣམ་པ་སྒེར་སོ་སོ་དང༌། ཚོགས་པ་བཅས་ནས་སྤུན་
མཆེད་ཀྱི་འབྲེལ་ལམ་གྱི་བསམ་བློ་གོང་འཕེལ་གཏོང་ཐབས་གནང་རོགས་ཞུ་
རྒྱུ་ཡིན། ང་རང་ཚོས་བྱམས་པ་དང་སྙིང་རྗེ་ངེས་པར་དུ་འཕེལ་རྒྱས་གཏོང་དགོས་
པ་འདི་ནི་ང་ཚོའི་ལས་འགན་ངོ་མ་ཡིན། སྲིད་གཞུང་ཁག་ལ་ལས་དོན་མང་པོ་
ཡོད་སྟབས་འདི་ཚོའི་ཐོག་དུས་ཚོད་ལྡང་གི་མེད་ཅིང་། ང་རང་ཚོ་མི་སྒེར་ལ་སྙིང་
རྗེ་དང་སྤྱི་ཚོགས་ཀྱི་བསམ་པ་དངོས་གནས་ཤིག་གོང་འཕེལ་དུ་བཏང་བའི་སྒོ་ནས་
མིའི་སྤྱི་ཚོགས་ལ་ཞབས་འདེགས་ཇི་ལྟར་ཞུ་རྒྱུའི་ཐད་བསམ་བློ་གཏོང་རྒྱུའི་དུས་
ཚོད་མང་བ་ཡོད་པ་ཡིན། མཐའ་བསྡོམས་སུ། ཁྱེད་རང་ཚོའི་བསམ་པར་ངས་
ལག་ལེན་བྱེད་མི་ཐུབ་པའི་རྨི་ལམ་ཞིག་ཤོད་ཀྱི་འདུག་སྙམ་པ་ཡོད་པ་གདོན་མི་
ཟ༑ དེ་ལྟ་ན་ཡང་ང་ཚོ་མི་ལ་ཀླད་པ་ཚད་ལོངས་པ་ཞིག་དང་། ནུས་པ་ཚད་མེད་
པ་ཞིག་ཡོད། ཐ་ན་གཅན་གཟན་ཚུན་ཆད་ང་ཚོས་རིམ་པས་གཅུན་ཐུབ་ཀྱི་ཡོད་
མིའི་སེམས་ཀྱང་རིམ་པས་རིམ་པས་གཅུན་ཐུབ། གལ་སྲིད་ཁྱེད་རང་ཚོས་
སྙིང་རུས་ཆེན་པོས་ཚོད་ལྟ་ཞིག་བྱས་ན། སོ་སོ་རང་གི་ཉམས་མྱོང་གི་ཐོག་ནས་ར་
འཕྲོད་ཡོང་གི་རེད། དཔེར་ན་མི་རླུང་ལངས་པོ་ཞིག་གིས་སོ་སོའི་རླུང་འདི་འགོག་
པས།
12



ཐམས་ཅད་མཁྱེན་པའི་བཀའ་སློབ།
ཐབས་བྱས་པ་ཡིན་ན་ནམ་ཞིག་དེ་དག་བཀག་ཐུབ། དེ་ནི་མི་རང་ཤེད་ཆེན་པོ་
ཞིག་ལའང་མཚུངས་པ་ཡིན། ཐོག་མར་རང་གཅེས་འཛིན་གྱི་བློའི་སྐྱོན་རྣམས་
དང༌། རང་ཤེད་ཆུང་ཙམ་བྱས་པའི་དགེ་མཚན་རྣམས་ངེས་པར་ཤེས་དགོས་པ་
ཡིན། དེ་ལྟར་ངེས་པ་རྙེད་པའི་ཐོག་ནས་ངན་པའི་ཕྱོགས་འགོག་ཐབས་དང་།
བཟང་པོའི་ཕྱོགས་གོང་འཕེལ་གཏོང་ཐབས་སྦྱོང་བརྡར་དང་། ཉམས་ལེན་རྒྱུན་
བསྲིངས་བྱས་ན་ཕན་ནུས་ཆེན་པོ་ཡོད། དེ་མིན་གྱི་ཐབས་ལམ་གཞན་མེད། བརྩེ་
སེམས་མེད་ན་འགྲོ་བ་མིའི་ཚོགས་པ་འདི་དཀའ་ངལ་གྱི་འོག་གནས་རྒྱུ་དང་། མ་
འོངས་པར་དཀའ་ངལ་ཧ་ཅང་ཆེན་པོ་ཡོང་རྒྱུ་ཡིན། དེར་བརྟེན་བརྩེ་སེམས་ནི་
མི་ཚེའི་སྙིང་པོ་གཙོ་བོ་དེ་ཡིན།། །།
་་་ བུ་
ཡར་ཀྱི་ ལ་ 7
1 ཚེས :
1127) ལ་ ་
19



པཎ་ཆེན་རིན་པོ་ཆེའི་བཀའ་སློབ།
༈ ཀུན་གཟིགས་པཎ་ཆེན་རིན་པོ་རྗེའི་བཀའ་སློབ།
༡ ༈ ལས་ལ་བརྩོན་ཞིང་དཔའ་ངར་ལྡན་པའི་བོད་མི་རིགས་བུ་རབས་ཚ་རྒྱུད་
ཀྱི་མཚན་སྙན་གྱི་རྗེས་ཤུལ་ཕྲ་མོ་ཙམ་ཡང་གནོད་པའི་བྱ་བ་གཅིག་ཀྱང་གཏན་
ནས་མི་སྒྲུབ་པའི་དམ་བཅའ་བརྟན་པོ་ངའི་མི་ཚེའི་ནང་ལ་བཞག་ཡོད།
༢ ༈ དཔལ་འབྱོར་འཚོལ་སྒྲུབ་ཐད་མགོ་གྲུང་པོ་བྱས་ཏེ་སོ་སོར་ཡོད་པའི་ས་ཞིང་
དང་ལྡུམ་ར་སོ་སོར་འདེབས་གཉེར་བྱེད་དགོས་པ་དང་། དེ་མིན་ཚོང་ཁང་སོགས་
ལས་རིགས་སྣ་ཚོགས་པའི་ཁེ་བཟང་ཕྱི་མིའི་ལག་ཏུ་མི་ཤོར་བ་བྱེད་དགོས། འདི་
ནི་མི་རིགས་ཀྱི་དཔལ་འབྱོར་རང་མགོ་རང་ཐོན་བྱེད་པའི་ཐབས་ཤེས་ཡག་ཤོས་
ཡིན། ན་གཞོན་ཚོས་ཉི་མ་གང་འཁྱོལ་གྱི་སྤྲང་འཁྱམ་འཆལ་སྤྱོད་བྱེད་པ་དང་། ཆང་
རག་འཐུང་བ། དུག་རྫས་འཐེན་སྤྱོད། རྒྱན་འཛུགས་རྩེ་མོ་རྩེད་པ་སོགས་རང་གིས་
རང་དྲིན་ཆུང་དུ་གཏོང་བའི་རིགས་རྩ་བ་ནས་བྱེད་མི་རུང་།
༣ ༈ རང་གི་ཕ་མ་ལ་གུས་ཞབས་བྱོས། ལོ་ལོན་ལ་གུས་ཞབས་བྱོས། དེ་ནས་
གསར་བུ་ཚོ་ཡིན་ན་ཡང་ནང་ནས་གཅིག་གིས་གཅིག་ལ་མཐུན་པོ་བྱོས། རྡུང་རེས་
བརྒྱག་རྒྱུ་དེ་དཔའ་བོའི་བྱ་བ་མ་རེད། ཅུང་ཙམ་མ་འགྲིགས་ན་གྲི་གཙག་བྱེད་རྒྱུ།
རྡུང་རེས་བྱེད་རྒྱུ་འདི་འདྲའི་གོམས་གཤིས་ངན་པ་ཡོད། དེ་འདྲ་མ་བྱེད། ཚང་མས་
རྡུང་རེས་མ་བརྒྱག རང་འདོད་ལྟར་མི་བསད་ན་རྒྱུ་མཚན་ཡོད་པ་མ་རེད། དེ་སྡིག་
པའི་ལས་རེད། དེ་ཆོས་ལ་ཡང་མི་འགྲིག སུ་ལ་ཡང་མི་འགྲིག མི་གསོད་པ། རྐུ་
བྱེད་པ། དེ་འདྲའི་བྱ་བ་མི་ལེགས་པ་མི་བྱེད་པ་གལ།
14



ཉིན་ཟླ་ཟུང་འབྲེལ་གྱི་བཀའ་སློབ།
༤ ༈ ང་རང་ལ་མཚོན་ན་རང་ཉིད་དགེ་ལུགས་པ་ཡིན། ཡིན་ནའང་ངས་གྲུབ་
མཐའ་ཚང་མར་རིས་མེད་ཞུ་བཞིན་ཡོད། རིས་མེད་ཞུ་དགོས་དོན་ནི། ཆོས་ཕྱོགས་
ནས་བལྟས་ན་སངས་རྒྱས་བཅོམ་ལྡན་འདས་ཀྱི་རྗེས་སུ་ཞུགས་པའི་ནང་པ་སངས་
རྒྱས་པ་རེད། ཁག་སོ་སོ་ལ་བཞེད་སྲོལ་ཏོག་ཙམ་མི་འདྲ་བ་ཡོད་པ་མ་གཏོགས་
ཚང་མ་གཅིག་པ་རེད། སྲིད་བྱུས་ཀྱི་ཐོག་ནས་བཤད་ན་ཏང་གི་ཆོས་དད་རང་མོས་
ཀྱི་སྲིད་བྱུས་ཕྱོགས་ལྷུང་མེད་པ་དང་། འདྲ་མཉམ་ཞིག་ཚང་མར་ལག་ལེན་བསྟར་
དགོས་པ་ཡིན། དགོན་པ་གང་དང་གང་ཡིན་ནའང་ཡར་རྒྱས་གོང་འཕེལ་འགྲོ་
བའི་ཐད་ངས་ཚང་མར་སེམས་ཁུར་ཞུ་བཞིན་ཡོད།
15



འཚེ་མེད་ཞི་བའི་
སློབ་སྟོན།
དྭངས ་ ག ཙ ང་ ངོས ང ༤ ན མ ང མ ཁའི་ ད བ ངས ་
ཁྲི་གདུགས་ཉི་མ་
བ ་ཚ ང བ དུ ད་འགྲོའི་ལས་ད བ ང ་སེམས ་ དུས་།
ལྟ ངོ་འཚེར་ས་དང༌།



འཚེ་མེད་ཞི་བདེ་འབོད་པའི་གླེང་མོལ།
༈ འཚེ་མེད་ཞི་བདེ་འབོད་པའི་གླེང་ཚིལ། །
མཁན་རིན་པོ་ཆེ་ཡེ་ཤེས་དོན་རྟོགས་ནས།
སྤྱིར་སེམས་ཅན་སུ་ཡིན་ཀྱང་བདེ་བ་འདོད་ཅིང་སྡུག་བསྔལ་མི་འདོད་པར་འདྲ།
དེའི་རྐྱེན་གྱིས་སྔོན་དང་སྡུར་ན་འཛམ་གླིང་གི་རྒྱལ་ཁབ་མང་ཆེ་བ་ཞིག་ཞི་བདེའི་
ངང་དུ་གནས་ཡོད་པ་རེད། །དེ་ཐམས་ཅད་ཀྱིས་ཀྱང་མི་ཡི་རིགས་འདི་ཞི་བདེ་
འོང་དགོས་ཟེར་བ་ལས་སེམས་ཅན་ཐམས་ཅད་ཞི་བདེ་གླེང་མོའང་དཀོན་མོ་རེད། །
འོན་ཀྱང་བསམ་བློ་གཅིག་བཏང་ན་མི་ཡི་རིགས་ལའང་ཞི་བདེ་དཀའ་མོ་རེད་དེ། །
ད་ལྟ་རྒྱལ་ཁབ་མང་པོ་ཡིས་མི་གསོད་སྟངས་དང་གསོད་བྱེད་ཀྱི་མཚོན་ཆ་སུ་བཟང་
དང་གང་བཟང་ལྟ་བཞིན་དུ་མི་ལ་གནོད་པ་བྱེད་མི་ཉན་ཟེར་བ་ཁ་བཤད་དང་ལག་
ལེན་ཕྱིན་ཅི་ལོག་ཏུ་གྱུར་པ་རེད། དེས་མ་ཟད་ད་དུང་འཇིགས་སུ་རུང་བ་ཞིག་
ལ་རྒྱལ་ཁབ་ཐམས་ཅད་ཀྱི་བྱིས་པ་ཚོད་འཛིན་བྱས་ནས་གསོད་པ་འདི་ལ་བསམ་
ན་མི་ལ་ཞི་བདེའང་དཀའ་མོ་རེད། བྱིས་པ་འདི་འུ་ཅག་ལ་བལྟས་ན་ཤེད་མ་རྒྱས་
ཞིང་ཉམ་ཆུང་བ་ཡིན་པས་ཆེས་བརྩེ་སྐོང་མཛད་དགོས་ས་ལྟ་བུ་ཞིག་རེད། །འོན་
ཀྱང་ད་ལྟ་དེ་ལས་ལྡོག་སྟེ་དཔེར་ན་ཨ་མི་རི་ཀ་ནི་འཛམ་གླིང་གི་རྒྱལ་ཁབ་བཟང་
ཤོས་ཡིན་ཀྱང་། ལོ་རེ་ལ་བྱིས་པ་ཁྲི་༡༥༠ལྷག་གསོད་བཞིན་པ་དང་། །ཅ་ན་ཏ་
རྒྱལ་ཁབ་ནས་ལོ་རེ་ལ་བྱིས་པ་ཁྲི་༦སྟོང་(ལྷག་གསོད་པ་རེད། །དབྱིན་གོ་རྒྱལ་
ཁབ་ནས་ལོ་རེ་ལ་བྱིས་པ་ཁྲི༡༧གསོད་བཞིན་པ་རེད། དེ་རྣམས་གསོད་པའི་སྐབས་
16



འཚེ་མེད་ཞི་བའི་སློབ་སྟོན།
ཡང་བུད་མེད་སྦྲུམ་མའི་མངལ་ནས་སྐམ་པས་བྱིས་པའི་མགོ་དང་པོ་བཅད་ནས་
ལེན་ཅིང་དེ་ནས་ལག་པ་དེ་ནས་རྐང་པ་རྣམས་རིམ་བཞིན་བཅད་སྐབས་བྱིས་པ་
འགུལ་བའང་གློག་བརྙན་ནང་དུ་མཐོང་ཐུབ་པ་རེད། ལྕགས་སྐམ་གྱིས་བྱིས་པའི་
ཁྲག་དང་ཤ་རུས་ལྕགས་གཞོང་དུ་བཞག་པ་ན་ཤ་ལ་ད་དུང་འགུལ་འཁྲིགས་ཡོད་
པ་ཁྱབ་བྱེད་ཀྱི་རླུང་ད་དུང་མ་སོང་བ་རེད། དེ་དང་མཚུངས་པ་ནི་རྒྱ་ནག་དང་བོད་
ཁུལ་དུའང་བུ་གསོད་ཀྱི་སྨན་རྫས་སོགས་ཀྱིས་བྱིས་པ་གསོད་པ་མཐོང་བཞིན་པ་
ཡོད་པ་འདི་ནི་གཅིག་ན་མི་རིགས་རྩ་མེད་དུ་བཏང་བ་དང་གཉིས་ན་རྒྱུ་འབྲས་མེད་
པའི་ལས་ཚབས་པོ་ཆེ་ཡིན་པས་ཀུན་གྱིས་གཟབ་འཚལ། །འདི་རྣམས་སྲོག་ཡོད་
ལུགས་དང་མི་ཡིན་ལུགས་འདྲ་འདྲ་རེད་པས། བྱིས་པ་འདི་རྣམས་ལ་ངན་གསོད་
བྱས་པས་ཅི་རེད་ད་ལྟ་འཛམ་གླིང་གི་མི་ཡོངས་ལ་ཞི་བདེ་དགོས་ན་བྱིས་པ་ལ་མི་
དགོས་པའི་རྒྱུ་མཚན་ཅི་རེད། །བྱིས་པའི་ཨ་མ་རྣམས་ཀྱང་ནད་པར་སོང་ནས་
ལུས་ཀྱིས་སྟོབས་ཉམས་པ་དང༌། གཤང་གཅི་འདོར་མི་ཐུབ་པ་ཡང་མང་པོ་ཡོད་
ཅིང་། དེའི་རྐྱེན་གྱིས་མའི་སྲོག་མི་འཚོ་བ་ཡང་མང་པོ་ཡོད་པ་རེད། སྔོན་ནི་རྒྱལ་
ཁབ་ཐམས་ཅད་ཀྱི་དྲག་ཤུགས་ཀྱིས་གཅིག་གི་གཅིག་མངའ་འོག་ཏུ་བླངས་པ་རེད།
དེ་ཡང་དྲང་བདེན་མེད་པ་ཁོ་ན་ཡིས་ལན་པ་རེད། སྤྱི་ལོ༡༩༤ ༢ལོའི་ཟླ༡པོའི་
ཚེས༡༢ཉིན་ནས་ཏི་གོ་རྒྱལ་ཁབ་ཀྱི་རྒྱལ་པོ་ཧུའུ་ཐུ་ལེའུ་ནས་མགོ་འཛིན་བྱས་ཏེ་
དཔོན་མགོ་མི་༡༤ ཡིས་རྒྱ་ཆེ་བའི་མི་མང་གསོད་པའི་འཆར་གཞི་བཞག །པོ་ལན་
ཨོ་སི་བི་ཞིན་གཅིག་བསྡུས་བཙོན་ར་བཙུགས། རྒྱལ་པོ་ཧུའུ་ཐུ་ལེའུ་གྲོང་ཁྱེར་
གཅིག་གི་ནང་དུ་ཡོའུ་ཐུའི་མི་རིགས་ཁྲི་༧༠བསད། བཙོན་ཁང་གཅིག་གྱུར་དེ་
ལ་ཁག་གསུམ་བྱས་པའི་དང་པོའི་ནང་དུ། པོ་ལན་མི་རིགས་ཀྱི་ཤེས་ཡོན་ཅན་
17



འཚེ་མེད་ཞི་བདེ་འབོད་པའི་གླེང་མོལ།
གྱི་མི་ཁྲི་༧བསད། །བཙོན་ཁང་གཉིས་པའི་ནང་དུ་ཡོའུ་ཐུའི་མི་ རིགས་ཁྲི་༡༠༠
བསད། །བཙོན་ཁང་གསུམ་པའི་ནང་དུ། ཅི་ཐུ་སིའི་མི་རིགས་ཁྲི༡་བསད། གཞན་
ཡང་མི་རིགས་འདྲ་མིན་༢༨གནོད་རྐྱེན་ཐེབ་པ་རེད། གསོད་ལུགས་འདྲ་མིན་སྣ་
ཚོགས་བྱས་ནས་བསད་པ་རེད། དེ་ཡང་ལ་ལ་མེ་མདའ་ཡིས་བསད། ལ་ལ་དུག་
བཏང་ནས་བསད། ལ་ལ་འཕྲུལ་ཆས་ཀྱིས་བསད་མང་ཆེ་བ་འགའ་ཞིག་ཤར་
ཕྱོགས་སུ་ལས་ཀ་ཚབས་ཆེན་བྱེད་དུ་བཅུག་ཅིང་ཟས་མ་སྟེར་ནས་བསད། མི་
འགའ་རེའི་རྐང་ལག་བཅད་ནུ་མ་བཅད་ངན་གསོད་འཇིགས་སུ་རུང་བར་བྱས་
ནས་བསད་པ་རེད། མི་ཡི་པགས་པ་དང་བུད་མེད་ཀྱི་ནུ་མའི་པགས་པས་གློག་
གི་འོད་ཁང་སོགས་བྱས་མི་ཡི་སྐུ་རྣམས་ཕྱོགས་གཅིག་དུ་སྐྱེ་ཆེན་པོ་རྣམས་སུ་བཞག་
པ་ཆེས་ཚད་མེད་ཞིག་འདུག །དེ་རྣམས་ཀྱིས་རང་གི་རིགས་གནས་སོགས་ལ་བེད་
སྤྱོད་བཏང་བ་རེད། ལས་རྒྱུ་འབྲས་ཚེ་འདི་ཉིད་ལ་འཁོར་ནས་སྤྱི་ལོ་༡༩༤༥ལོའི་
ཟླ༤པའི་ཚེས༣༠ཉིན་ཧུའུ་ཐུ་ལེའུ་རྒྱལ་པོ་རང་གིས་རང་བསད་པ་རེད། དེ་བཞིན་
དུ་སྤྱི་ལོ་༡༩༤༥ལོའི་ཟླ་༨པའི་ཚེས་༦གི་ཉིན་འཇར་པན་གྱི་རྒྱལ་ས་ཀང་ཏོ་ལ། ཨ་
མི་རི་ཀའི་འགད་རྫས་འཕངས་ནས་མི་ཁྲི་༨དང་སྟོང་༨ཤི་བ་རེད། རྨས་སྐྱོན་ཤོར་
བ་དང་མི་མང་གར་སོང་ཆ་མེད་དུ་གྱུར་པ་མི་ཁྲིལ་དང་སྟོང་༡་ཡོད། དེའི་རྗེས་སུ་
ཡང་དེ་རུ་ཡོད་མི་ཐམས་ཅད་ནད་པ་དང་གསར་དུ་སྐྱེ་པའི་མི་ཡང་ཆུང་ནས་ནད་
ཀྱིས་ཐེབས་ཡོད་པ་རེད། བུད་མེད་སྦྲུམ་མའི་བུ་བཙའ་མི་ཐུབ་པ་སོགས་མདོར་
ན་དུག་རྫས་དེའི་ནུས་པས་སྔོན་ནས་ད་བར་གནོད་པ་ཆེན་པོ་ཐེབས་ཡོད། །དེ་
བཞིན་དུ་འཇར་པན་གྱི་དམག་རྒྱ་ནག་ཏུ་ཡོང་ནས་མི་མང་ཁྲི་༣༠༠༠བསད་ཅིང་
དམག་མི་ཁྲི༣༨༠བསད་དཔེར་ན་ཏུང་པེ་ས་ཆ་གཅིག་གི་ཉིན་༡༠ཡི་རིང་ལ་རྒྱ་ནག་
[8



འཚེ་མེད་ཞི་བའི་སློབ་སྟོན།
གི་མི་ཁྲི་༣༠བསད་པ་རེད། །དེ་བཞིན་དུ་སྤྱི་ལོ་༡༩༥༨ལོ་མགོ་ལོག་གི་ཁུལ་ན་བོད་
རིགས་མི་ཁྲི་༡༠ཡོད་པ་རེད་སྤྱི་ལོ་༡༩༦༠ན་མི་ཁྲིར་ལས་མེད་པར་བྱས་པ་རེད། དེ་
ཐམས་ཅད་ཀྱང་དྲང་བདེན་དང་ཞི་བདེ་མེད་པའི་ལན་པ་རེད། །འདི་འདྲ་ནི་སུའི་
ཀྱང་གདུག་རྩུབ་ཀྱི་ལས་ཡིན་པར་བཤད་ནས་ད་ལྟ་དེ་ལས་བརྒྱ་འགྱུར་གྱི་ཞི་བདེ་
ཡོད་མདོག་བཤད་ཀྱང་ཞིབ་ཏུ་བསམ་ན། བྱིས་པ་ཆུང་ཆུང་ནར་མ་སོན་པ་འདི་
འུ་ཅག་མི་ཡི་གྲལ་དུ་འོང་མ་ཐག་གསོད་པ་འདི་ལ་བསམ་ན། སྔོན་གྱི་རྒྱལ་པོ་
རྣམས་ཀྱི་བསད་པ་བས་ཀྱང་ངན་ནོ། །སྔོན་གྱི་རྒྱབ་ཁབ་རྣམས་ཀྱིས་ནི་སྟོབས་
འགྲན་ཅིང་ལག་ཆ་སུ་བཟང་དང་དམག་སུ་མང་ཐབས་སུ་མཁས་ཀྱི་སྟོབས་ཀྱིས་
བསད་པ་རེད། གལ་སྲིད་སྟབས་མ་ལེགས་ན་རང་ཡང་གསོད་པ་རེད། བྱིས་པ་
འདི་རྣམས་ནི་ང་མ་གསོད་ཙམ་ཡང་ཟེར་མི་ནུས་ཞིང་ཉམ་ཆུང་ཆུང་གི་མ་ཡི་མངལ་
ན་གནས་པ་ན་ལྕགས་ཀྱི་སྐམ་པས་ཤ་ལིང་མ་ཁྲག་ཐིགས་པ་བྱས་ནས་གསོད་པ་
མཐོང་ན་ང་རང་ནི་འཇིགས་སྐྲག་དབང་མེད་དུ་གྱུར་སོང་། །ཞེས་པ་འདི་རབ་རྒྱན་ས་གླང་
ལོའི་ཟླ༦པའི་ཚེས༡༤ལ་དཔལ་ཡ་ཆེན་ཨོ་རྒྱན་བསམ་གཏན་གླིང་དུ་ཡེ་ཤེས་དོན་རྟོགས་སུ་འབོད་པས་བྲིས་
པ་ཛ་ཡནྟུ།། །།
19



ཐར་ལམ་གསལ་བའི་སྒྲོན་མེ།
༄༅། །ཆོས་ཐམས་ཅད་ཀྱི་སྔོན་འགྲོ་སྐྱབས་འགྲོའི་རྣམ་
བཞག་ཐར་ལམ་གསལ་བའི་སྒྲོན་མེ་
ཞེས་བྱ་བ་བཞུགས་སོ། །
དྲེལ་དཀར་དོན་གྲུབ་ཚེ་བརྟན།
བསྐལ་མང་སྔོན་ནས་ཐུགས་བསྐྱེད་ལྷ་ལམ་ངོགས། །
གྲངས་མེད་ཚོགས་བསགས་རྟ་བདུན་འོད་པོ་ཆེ། །
པད་མའི་གཉེན་དུ་དབང་ཕྱུག་ཕྲག་པ་ནས། །
སྐྱེ་འགྲོའི་མིག་ཅིག་རྣམ་འདྲེན་བཞི་པར་འདུད། །
མ་བཅོས་ཁྱབ་བརྡལ་ཆེན་པོའི་ཀློང་ཡངས་ནས། །
སྐྱེ་འགག་གནས་དང་བྲལ་བའི་སྟོང་པ་ཆེ།
འགྲོ་བློ་དང་བསྟུན་གང་འདུལ་ཆོས་སྟོན་པའི། །
པདྨ་འབྱུང་གནས་ཞབས་ལ་གུས་ཕྱག་འཚལ། །
དེ་ལ་འདིར་རང་རེ་རྣམས་དཔེ་གྲངས་རྒྱུ་གསུམ་གྱི་སྒོ་ནས་ཤིན་ཏུ་རྙེད་དཀའ་
བ་དལ་འབྱོར་གྱི་མི་ལུས་རིན་པོ་ཆེ་ལས་ལྷག་པ་ཐོབ། དགེ་སྡིག་བླང་དོར་གྱི་གནད་
ཤེས་པའི་བློ་རིག་གསལ། སྐྱེ་དཀའ་བ་ཆོས་ལྡན་གྱི་ཡུལ་དུ་སྐྱེ། རང་ལ་རང་དབང་
ཡོད་པའི་དུས་འདིར་འདུན་མ་གཏན་གྱི་ལེགས་ཉེས་རང་ལག་ཏུ་ཡོད་པས་གཏན་
ཉེས་ཁམས་གསུམ་འཁོར་བའི་སྡུག་བསྔལ་ལས་ཐར་ཏེ། འདུན་མ་གཏན་གྱི་བདེ་
20



འཚེ་མེད་ཞི་བའི་སློབ་སྟོན།།
བ་ཐར་བ་དང་ཐམས་ཅད་མཁྱེན་པའི་གོ་འཕང་ཐོབ་པའི་ཆེད་དུ་དམ་པའི་ཆོས་
རྣམ་པར་དག་པ་ཞིག་སྒྲུབ་དགོས་ཏེ། རྒྱལ་སྲས་ཞི་བ་ལྷས། མིའོ་ཅོག་གི་ལུས་
འདི་ནི། །དགེ་བར་བཀོལ་བ་ཉིད་དུ་ཟད། །ཅེས་དང༌། མི་ཡི་གྲུ་ལ་བརྟེན་ནས་
སུ། །སྡུག་བསྔལ་ཆུ་བོ་ཆེ་ལས་སྒྲོལ། །གྲུ་འདི་ཕྱིས་ནས་རྙེད་དཀའ་བས། །རྨོངས་
པ་དུས་སུ་གཉིད་མ་ལོག །ཅེས་གསུངས་པ་ལྟར་རོ། །དལ་འབྱོར་གྱི་མི་ལུས་རིན་
པོ་ཆེ་འདི་ནི་དང་པོ་རྙེད་དཀའ། རྙེད་ནས་འཇིག་སླ། ཕྱིས་ནས་འདི་འདྲའི་དལ་
འབྱོར་ནི་ཨུ་དུམ་ཝ་རའི་མེ་ཏོག་བཞིན་ཤིན་ཏུ་རྙེད་དཀའ་ཚུལ་རྒྱལ་བ་ཡབ་སྲས་
དང་བཅས་པས་མང་དུ་གསུངས་མོད། ཆོས་དེ་མ་འོངས་པ་དལ་ཁོམ་ཡོད་པའི་
དུས་སུ་བྱ་ཆོག་གམ་སྙམ་ན། མ་ཡིན་ཏེ་སྤྱིར་འཇིག་རྟེན་གྱི་ཁམས་ན་སྐྱེ་ནས་མ་
ཤི་བར་རང་དབང་དུ་བསྡད་ཆོག་པ་ཞིག་མཐོང་བའམ། ཡིད་ཆེས་པ་ལས་གཏམ་
ཐོས་པའམ། འདི་ལྟ་བུ་མི་འཆི་བར་སྲིད་དམ་སྙམ་པའི་ཐེ་ཚོམ་ཟ་བ་ཙམ་ཡང་
མེད་དེ། མཐོ་སྲིད་པའི་རྩེ་མོ་ཕྱིན་ཆད་ནས་དམའ་དམྱལ་བའི་གནས་ལ་ཐུག་པ་
ཡན་ཆད་དུ་སེམས་ཅན་ཡོད་དོ་ཅོག་ལ་འཆི་བའི་གནས་ལས་ཐར་བ་ནི་གཅིག་
ཀྱང་མེད་དེ། མྱ་ངན་བསལ་བ་ལས། འདི་ལྟར་སྐྱེས་པ་ཐམས་ཅད་ཀྱི། །མདུན་
ན་འདུག་པ་འཆི་བ་སྟེ། །སའམ་འོན་ཏེ་མཐོ་རིས་ན། །སྐྱེ་ནས་ལ་ལ་མ་ཤི་བ། །
འགའ་ཞིག་ཁྱོད་ཀྱིས་མཐོང་བའམ། །ཐོས་སམ་འོན་ཏེ་ཐེ་ཚོམ་ཡོད། །ཅེས་གསུངས་
སོ༑ ༑དེར་མ་ཟད་ད་ལྟའི་བསྐལ་བཟང་འདི་ལ་སྔོན་བྱོན་པའི་སྐུ་མཚན་དཔེས་
བརྒྱན་ཞིང་སྤང་རྟོགས་མཐའ་ཕྱིན་པའི་སངས་རྒྱས་རབ་བདུན་འཁོར་ཉན་ཐོས་
དགྲ་བཅོམ་པའི་ཚོགས་བསམ་གྱིས་མི་ཁྱབ་པ་བྱོན་ནས་གདུལ་བྱ་རྣམས་ལ་ཐེག་
པ་གསུམ་གྱི་ཆོས་འཁོར་མང་དུ་བསྐོར་ཡང་། ད་ལྟ་རྒྱལ་བ་ཤཱཀྱ་ཐུབ་པའི་བསྟན་
21



ཐར་ལམ་གསལ་བའི་སྒྲོན་མེ།
པའི་ལྷག་མ་ཙམ་ལུས་པ་མ་གཏོགས་སྔོན་བྱོན་གྱི་སངས་རྒྱས་ཐམས་ཅད་ཀྱང་
མྱ་ངན་ལས་འདས། བསྟན་པ་དམ་ཆོས་ཀྱང་རིམ་གྱིས་ནུབ། ད་ལྟའི་བསྟན་པ་འདི་
ལ་ཉན་ཐོས་ཆེན་པོ་དགྲ་བཅོམ་པའི་ཚོགས་དང་། གཏད་རབས་བདུན། རྒྱན་དྲུག་
མཆོག་གཉིས། གྲུབ་ཆེན་བརྒྱད་བཅུ་སོགས་དང་། བོད་གངས་ཅན་གྱི་ལྗོངས་
འདི་ན་མཁན་སློབ་ཆོས་གསུམ། རོང་ཀློང་རྣམ་གཉིས་སོགས་གྲུབ་མཐའ་ཆེན་
པོ་བཞིའི་ཤིང་རྟའི་སྲོལ་འབྱེད་མཁས་གྲུབ་མང་དུ་བྱོན་ཞིང༌། དེ་རྣམས་ཀྱང་ས་
ལམ་གྱི་ཡོན་ཏན་ལ་དབང་འབྱོར། མངོན་ཤེས་དང་རྫུ་འཕྲུལ་ལ་ཐོགས་པ་མེད།
འབྱུང་བཞི་ལ་རང་དབང་བསྒྱུར་ཆོག་བའི་གྲུབ་བརྙེས་དམ་པ་ཡིན་ཡང་མཐར་
ཐམས་ཅད་མི་རྟག་པའི་ཚུལ་བསྟན་ཏེ། ད་ལྟ་ནི་ལོ་རྒྱུས་ཙམ་ལས་མེད་དེ། མྱ་
ངན་བསལ་བ་ལས། མཚན་དང་དཔེ་བྱེད་ཀྱིས་བརྒྱན་པའི། །རྡོ་རྗེའི་སྐུ་ཡང་མི་
རྟག་ན། །ཆུ་ཤིང་སྙིང་པོ་མེད་འདྲ་བའི། །ཆུ་བུར་ལུས་ལ་སྨོས་ཅི་དགོས། །ཅི་སྟེ་
རྒྱལ་སྲས་རང་རྒྱལ་དང་། །སངས་རྒྱས་རྣམས་དང་ཉན་ཐོས་ཀྱང་། །སྐུ་ལུས་འདི་
ནི་སྤངས་མཛད་ན། །ཐ་མལ་སྐྱེ་བོ་སྨོས་ཅི་དགོས། །ཞེས་གསུངས་སོ། །གཞན་
ཡང་མི་འཆི་བའི་གནས་སུ་བྲོས་ས་གབ་ས་སོགས་སྲིད་གསུམ་གང་ན་ཡང་མེད་དེ།
སྐྱེ་རབས་ལས། གང་དུ་གནས་ཀྱང་འཆི་བས་མི་ཚུགས་པའི། །ས་ཕྱོགས་དེ་ནི་གང་
ནའང་ཡོད་མ་ཡིན། །ཞེས་གསུངས་སོ། དེས་ན་རང་རེ་ལས་ཉོན་གྱི་དབང་གིས་
བསྐྱེད་ཅིང་འབྱུང་བཞིའི་རང་བཞིན་མི་གཙང་བའི་འཁྲུལ་འཁོར་ལ་སེམས་ཀྱི་རྒྱུད་
བརྟེན་པ་རྒྱུ་ལུས་ཀྱི་ཐོ་སོར་ཆུ་བུར་དང་འདྲ་བ་འདི་ངེས་པར་འཆི་བ་ཡིན་པར་གདོན་
མི་ཟའོ། །གཞན་ཡང་སེམས་ཅན་སྤྱི་མཐུན་གྱི་བསོད་ནམས་ལས་གྲུབ་པའི་འཇིག་
རྟེན་གྱི་ཁམས་གླིང་བཞི་རི་རབ་ལྷ་གནས་རྒྱ་མཚོ་དང་བཅས་པ་སྲ་ཞིང་མཁྲེགས་
22



འཚེ་མེད་ཞི་བའི་སློབ་སྟོན།
པ་བསྐལ་པའི་བར་དུ་གནས་པ་འདི་དག་ཀྱང་མི་རྟག་པར་མཐར་མེ་བདུན་གྱིས་
བསྲེག་ནས་མི་ལྕེ་གཅིག་ཏུ་འབར། ཐལ་བ་ཙམ་ཡང་མེད་པ་ནམ་མཁའ་སྟོང་བར་
འགྲོ་བའི་དུས་ཀྱི་མཐའ་ཡང་དེ་ལྟར་བུར་འགྱུར་ན། རང་རི་མིའི་ལུས་རྟེན་ཤིན་
ཏུ་ཉམ་ཆུང་བ་གནས་སྐབས་ཀྱི་རྐྱེན་ཅུང་ཟད་རེས་ཀྱང་འཇིག་ནུས་པ་འདི་ལ་རྟག་
པ་དང་བརྟན་པ་ཅི་ཡོད། ངེས་པར་འཇིག་པའི་ཆོས་ཅན་ཡིན་ནོ་སྙམ་དུ་སྙིང་ཐག་
པ་ནས་བསྒོམ་དགོས་ཏེ། བཤེས་སྤྲིས་ལས། ས་དང་ལྷུན་པོ་རྒྱ་མཚོ་ཉི་མ་བདུན། །
འབར་བས་བསྲེག་པའི་ལུས་ཅན་འདི་དག་ཀྱང་། །ཐལ་བ་ཡང་ནི་ལུས་པར་མི་
འགྱུར་ན། །ཤིན་ཏུ་ཉམ་ཆུང་མི་རྟག་སྨོས་ཅི་འཚལ། །ཞེས་སོ། །དེར་མ་ཟད་སྟོང་
གསུམ་མི་མཇེད་ཀྱི་བདག་པོ་ཚངས་པ། འདོད་ཁམས་ཀྱི་བདག་པོ་བརྒྱ་བྱིན་
སོགས་བསྐལ་པ་གནས་པའི་ཚེ་དང་། དཔག་ཚད་དང་རྒྱང་གྲགས་མང་པོར་སླེབས་
པའི་ལུས། ཉི་ཟླ་ཟིལ་གྱིས་གནོན་པའི་གཟི་བརྗིད་ཅན་རྣམས་ཀྱང་འཆི་བ་ལས་
ཐར་ས་མེད་ལ། ལྷ་མིའི་དྲང་སྲོང་མངོན་ཤེས་ལྔ་དང་ལྡན་ཞིང་རྫུ་འཕྲུལ་གྱིས་
ནམ་མཁའ་འགྲོ་བ་རྣམས་ཀྱང་འཆི་བ་ལས་མ་ཐར་ལ། འཇིག་རྟེན་མི་ཡུལ་གྱི་
སྟོབས་འབྱོར་མངའ་བ་འཁོར་ལོས་སྒྱུར་པའི་རྒྱལ་པོ་དང་། འཕགས་ཡུལ་དུ་རྒྱལ་
པོར་སྔ་བ་མང་བཀུར་པ་སོགས་དང་། བོད་གངས་ཅན་གྱི་ལྗོངས་སུ་རྗེ་གཉའ་ཁྲི་
བཙན་པོ་སོགས་ཟླ་དང་བྲལ་བའི་སྟོབས་འབྱོར་མངའ་ཐང་ཅན་བསམ་གྱིས་མི་
ཁྱབ་པ་བྱོན་ཡོད་ཀྱང་། ད་ལྟ་དེ་དག་ཆེ་བ་རྣམས་ལ་ལོ་རྒྱུས་ཀྱི་གཏམ་ཙམ་དང་།
ཆུང་བ་རྣམས་ལ་དེ་ཙམ་ཡང་མེད་པར་བསམ་བློ་ཞིབ་མོལ་ཞིག་བཏང་ན། རང་
རེའི་གནས་ཁང་ལོངས་སྤྱོད་མངའ་ཐང་ཅི་ཙམ་བཟང་པོར་བརྩི་བ་རྣམས་ཀྱང་སྔ་
མ་རྣམས་ལ་དཔག་ན་བྱིའུའི་ཚང་ཙམ་ལས་མེད་ན། འདི་ལྟ་བུ་ལ་རྟག་བརྟན་སྙིང་
29



ཐར་ལམ་གསལ་བའི་སྒྲོན་མེ།
པོ་ཅི་ཞིག་ཡོད་དེ་ཅུང་ཟད་ཙམ་ཡང་མེད་དོ། །དེར་མ་ཟད་མྱུར་དུ་ཡང་འཆི་སྟེ་
སེམས་ཅན་སྐྱེས་པ་ཀུན་གྱི་མདུན་ན་ཡོད་ངེས་པ་ནི་འཆི་བ་ཡིན་ཞིང་། དེ་ཡང་
མ་ཡི་མངལ་དུ་ཞུགས་པའི་ནུབ་མོ་ནས་བཟུང་ལམ་གཞན་དུ་ཅུང་ཟད་ཙམ་ཡང་
མ་གོལ་བར་འཆི་བདག་གི་དྲུང་དུ་སྐད་ཅིག་རེ་རེ་ལ་ཡང་ཇེ་ཉེར་འགྲོ་ཞིང་། འཆི་
བདག་གི་བདུད་པོ་ནི་སྐད་ཅིག་ཀྱང་མི་སྡོད་པར་ནུབ་ཀའི་གྲིབ་སོ་བཞིན་དུ་ཚུར་
ཚུར་འོང་ནས་མྱུར་བ་ཉིད་དུ་འཆི་བར་འགྱུར་ཏེ། སྐྱེ་རབས་ལས། དང་པོ་མ་ཡི་
མངལ་དུ་ཞུགས་པ་ནས། །དེ་ནས་བཟུང་སྟེ་འཇིག་རྟེན་འདི་དག་ནི། །ལམ་དེར་
ཞུགས་ནས་ལམ་གཞན་མ་གོལ་བར། །འཆི་བདག་དྲུང་དུ་དེ་ནི་མྱུར་མགྱོགས་
འགྲོ །ཞེས་གསུངས་སོ། །དེས་ན་ད་ལྟ་རང་རེ་རྣམས་ལ་ནམ་ཞིག་འཆི་དགོས་
སྙམ་པ་ཙམ་ཡོད་ཀྱང་ནམ་འཆི་ངེས་མེད་ཀྱི་འདུ་ཤེས་འདི་རྒྱུད་ལ་མ་སྐྱེས་པས་
རྟག་འཛིན་ཕྱི་ཚེས་ཀྱི་རེ་དོགས་ཁོ་ནས་གཡེངས། ཚེ་འདིའི་བདེ་སྐྱིད་སྙན་གསུམ་
སྒྲུབ་པའི་བྱ་རྩོལ་ཁོ་ན་ལ་ཞེན་པའི་སྐབས་འདིར་གློ་བུར་དུ་འཆི་བདག་གི་གཤེན་
རྗེ་ཁོ་འོང་ནས་སྐད་ཅིག་གཅིག་ལ་བསད་དེ། ལུས་འདི་གཡར་པོ་བཞིན་དུ་དབྲོག་
འགྲོ་བ་ཡིན་པས། དེས་ན་ལེ་ལོ་དང་ཕྱི་ཤོལ་སྤོང་སྟེ་ད་ལྟ་ཉིད་དུ་འཆི་ཁར་འགྱོད་
མི་དགོས་པ་ཕྱི་མར་ཕན་ངེས་པའི་དམ་ཆོས་ཡང་དག་པ་ཞིག་སྒྲུབ་རྒྱུ་ནི་ཤིན་ཏུ་
གལ་ཆེན་ནང་གི་དོན་ཆེན་ཞིག་ཡིན་ནོ། །དམ་ཆོས་དགེ་བ་སྒྲུབ་ཚུལ་དེ་ཡང་མདོ་
སྔགས་གཉིས་སུ་ཡོད་ཀྱང་གང་ལྟར་ཡང་ཐོག་མར་བླ་མ་དགེ་བའི་བཤེས་གཉེན་
མཚན་ཉིད་དང་ལྡན་པ་ལ་བསྟེན་ནས་མདོ་སྔགས་ཀྱི་གཞུང་རྣམས་ལ་ཐོས་བསམ་
ཚུལ་བཞིན་མ་བྱས་ན་དངོས་གཞི་ཉམས་ལེན་དང་སྒོམ་པའི་རིམ་པ་རྣམས་ཀྱང་
མི་ཤེས་ཤིང་རྣམ་དག་ཞིག་མི་ཡོང་སྟེ། མདོ་སྡུད་པ་ལས། སློབ་མ་བཟང་པོ་བླ་
24



འཚེ་མེད་ཞི་བའི་སློབ་སྟོན།
མར་གུས་ལྡན་དེ་དག་གིས། །བླ་མ་མཁས་པ་རྣམས་ལ་རྟག་ཏུ་བསྟེན་པར་བྱ། །
ཅིའི་ཕྱིར་ཞེ་ན་མཁས་པའི་ཡོན་ཏན་དེ་ལས་འབྱུང་། །ཞེས་དང་། སངས་རྒྱས་ཆོས་
རྣམས་དགེ་བའི་བཤེས་ལ་བསྟེན་ཏེ་ཞེས། །ཡོན་ཏན་ཀུན་གྱི་མཆོག་མངའ་རྒྱལ་
བས་དེ་སྐད་གསུངས། །ཞེས་དང་། སྐྱེ་རབས་ལས། ཐོས་ཆུང་དམུས་ལོང་སྒོམ་
པའི་ཚུལ་མི་ཤེས། །ཤེས་རབ་རྒྱས་བྱེད་པ་ནི་ཐོས་པ་ཡིན། །ཞེས་དང་། ས་པཎ་
གྱིས། བསྒོམ་ན་ཐོས་པ་མི་དགོས་ཞེས། །བླུན་པོ་བློ་རྒྱ་ཆུང་ངུ་སྨྲ། །ཐོས་པ་མེད་
པར་སྒོམ་པ་ཙམ། །འབད་ཀྱང་དུད་འགྲོའི་སྒྲུབ་ཐབས་ཡིན། །ཞེས་གསུངས་པ་
ལྟར། མདོ་སྔགས་ཀྱི་ཉམས་ལེན་གང་ཡིན་ཡང་ཐོས་བསམ་རྣམ་དག་སྔོན་དུ་སོང་
ནས་དངོས་གཞི་ཉམས་ལེན་སྒོམ་པ་ལ་འཇུག་པར་བྱའོ། །དངོས་གཞི་ཉམས་ལེན་
སྒོམ་པ་ལ་འཇུག་ཅེས་པ་དེ་ཡང་རྨང་གཞི་སྐྱབས་འགྲོའི་སྟེང་དུ་འཇུག་དགོས་པ་
ཡིན། གལ་ཏེ་རྨང་གཞི་སྐྱབས་འགྲོ་ལ་མི་བརྟེན་པར་སོར་བྱང་སྔགས་གསུམ་གྱི་
ལམ་གང་ཉམས་སུ་ལེན་ན་དེ་ནི་རྣམ་དག་ཞིག་མི་འོང་སྟེ། སྐྱབས་འགྲོ་བདུན་
བཅུ་པ་ལས། སྡོམ་པ་ཀུན་ལ་ཡོད་མོད་ཀྱང༌། །སྐྱབས་སུ་མ་སོང་པ་ལ་མེད་ཅེས་
དང༌། །འབྲིང་གུང་སྐྱོབས་པ་རིན་པོ་ཆེས། སྐྱབས་འགྲོའི་ཆོས་གཞུག་ཤོར་ན་ཕན་
པ་མེད། ཅེས་གསུངས་པ་ལྟར་རྒྱལ་བ་ཤཱཀྱ་ཐུབ་པས་ཆོས་ཀྱི་སྒོ་མོ་བརྒྱད་ཁྲི་བཞི་
སྟོང་སོགས་གང་ལ་འཆད་ཉན་སྒོམ་སྒྲུབ་བྱེད་དགོས་ནའང༌། ཐོག་མར་སྐྱབས་
འགྲོའི་ངོ་བོ་བསླབ་བྱ་རྣམས་སེམས་ལ་བྱང་བར་བྱས་ནས་གཟོད་འཆད་ཉན་སོགས་
ལ་འཇུག་ན་བསྟན་པའི་བབ་དང་མཐུན་པར་མ་ཟད་ཆོས་དེ་རྣམ་པར་དག་པ་ཞིག་
འོང་སྟེ། རྨང་གཞི་ལེགས་པོ་ཞིག་གྲུབ་ཟིན་པའི་དམ་ཆོས་ཡིན་པའི་ཕྱིར་རོ། །
དེས་ན་སྐྱབས་འགྲོ་ནི་ཆོས་ཐམས་ཅད་ལ་སྔོན་འགྲོ་མེད་དུ་མི་རུང་བ་ཡིན་པས་
25



ཐར་ལམ་གསལ་བའི་སྒྲོན་མེ།
སྐབས་འདིར་སྐྱབས་འགྲོའི་རྣམ་བཞག་རྒྱལ་བའི་ལུང་རིགས་ལ་བརྟེན་ནས་རག་
བསྡུས་ཙམ་རྗོད་པ་ལ་གཉིས་ཏེ། སྐྱབས་འགྲོའི་སྤྱི་དོན་བཤད་པ་དང་། དངོས་བཤད་
པ་དང་གཉིས་ལས། དང་པོ་ལ། རྒྱུ་བཤད་པ། ངོ་བོ་བཤད་པ། དབྱེ་བ་སོ་སོའི་དོན་
བཤད་པ་དང་གསུམ་ལས།
དང་པོ་རྒྱུ་ནི་སྤྱིར་ཆོས་ཐམས་ཅད་ཀྱི་སྒོ་དབྱེ་བ་སྐྱབས་འགྲོ་ཡིན་ལ། སྐྱབས་
འགྲོའི་སྒོ་དབྱེ་བ་ནི་དད་པ་ཡིན་པས་སྐྱབས་སུ་འགྲོ་བའི་དང་པོར་རྒྱུད་ལ་དད་པ་
བརྟན་པོ་ཞིག་སྐྱེ་བར་གལ་ཆེའོ། །དད་པ་དེ་ལའང་ནང་གསེས་ཀྱི་དབྱེ་བ་གསུམ་
ཡོད་དེ་དང་བའི་དད་པ། འདོད་པའི་དད་པ། ཡིད་ཆེས་པའི་དད་པ་དང་གསུམ་ཡོད།།
དང་པོ་དང་བའི་དད་པ་ཞེས་བྱ་བ་ནི། རྒྱལ་བའི་སྐུ་གསུང་ཐུགས་རྟེན་མང་པོ་ཡོད་པའི་
གཙུག་ལག་ཁང་ལྟ་བུར་ཕྱིན་པའམ། བླ་མ་དགེ་བའི་བཤེས་གཉེན་གྱི་ཞལ་མཇལ་
བའམ། དེ་དག་གི་ཡོན་ཏན་དང་རྣམ་ཐར་ཐོས་པ་ལྟ་བུའི་རྐྱེན་གྱིས་འཕྲལ་ལ་ཐུགས་
རྗེ་མ་ཆུང་སྙམ་དུ་སེམས་དང་བ་འདྲེན་ནས་དད་པ་སྐྱེས་པ་དེ་ལ་དང་བའི་དད་པ་
ཞེས་བྱའོ། །འདོད་པའི་དད་པ་ནི། ངན་སོང་གི་སྡུག་བསྔལ་ལ་སོགས་པ་ཐོས་ནས་
དེ་དང་བྲལ་འདོད་སྐྱེ་བ། ཐར་བའི་བདེ་བ་ཐོས་ནས་དེ་ལ་ཐོབ་འདོད་སྐྱེ་བ། དགེ་
བའི་ཕན་ཡོན་ཐོས་ནས་དེ་ལ་སྒྲུབ་འདོད་སྐྱེ་བ། སྡིག་པའི་ཉེས་དམིགས་མཐོང་ནས་
དེ་ལ་སྤོང་འདོད་སྐྱེ་བ་རྣམས་ཡིན་ནོ། །ཡིད་ཆེས་པའི་དད་པ་ནི། དཀོན་མཆོག་རིན་
པོ་ཆེ་རྣམ་པ་གསུམ་གྱི་ཡོན་ཏན་དང་བྱིན་རླབས་ཐུན་མོང་མ་ཡིན་པར་ཤེས་ནས་
སྙིང་ཐག་པ་ནས་ཡིད་ཆེས་ཏེ། དུས་དང་གནས་སྐབས་ཐམས་ཅད་དུ་མི་བསླུ་བའི་
སྐྱབས་དཀོན་མཆོག་རིན་པོ་ཆེ་ཡིན་པར་ཤེས་ནས། སྐྱིད་རུང་སྡུག་རུང་ན་རུང་ཚ་
རུང་ཤི་རུང་གསོན་རུང་ལས་ཅི་བྱུང་ཡང་སྐྱབས་བསླུ་བ་མེད་པ་དཀོན་མཆོག་གསུམ་
26



འཚེ་མེད་ཞི་བའི་སློབ་སྟོན།
པོ་མཁྱེན་སྙམ་པ་མ་གཏོགས་བློ་གཏད་དང་རེ་ལྟོས་གཞན་ན་མེད་པར་ཡིད་ཁྱེད་
ཤེས་ཀྱི་དད་པ་དང་ལྡན་པ་ནི་ཡིད་ཆེས་པའི་དད་པ་ཞེས་བྱ་སྟེ། ཨོ་རྒྱན་རིན་པོ་ཆེའི་
ཞལ་ནས། ཡིད་ཁྱེད་ཤེས་ཀྱི་དད་པས་བྱིན་རླབས་འཇུག །བློ་ཐེ་ཚོམ་དང་བྲལ་ན་
ཅི་བསམ་འགྲུབ། །ཅེས་གསུངས་སོ། །དེས་ན་དད་པ་ནི་ཆོས་དཀར་པོའི་ཡོན་ཏན་
ཐམས་ཅད་སྐྱེད་པའི་ས་བོན་ལྟ་བུ་ཡིན་པས་དད་པ་མེད་པ་ས་བོན་མེས་ཚིག་པ་དང་
འདྲ་སྟེ། མདོ་ལས། དད་པ་མེད་པའི་མི་རྣམས་ལ། །དཀར་པོའི་ཆོས་ནི་མི་འབྱུང་
སྟེ༑ ༑ས་བོན་མེ་ཡིས་ཚིག་པ་ལ། །མྱུ་གུ་སྔོན་མོ་ཇི་བཞིན་ནོ། །ཞེས་གསུངས་སོ། །
དེ་ལྟ་བུ་དང་འདོད་ཡིད་ཆེས་ཀྱི་དད་པ་གསུམ་ལས་འདིར་སྐྱབས་འགྲོའི་རྒྱུའི་གཙོ་
བོ་ཕྱི་མ་ཡིད་ཆེས་པའི་དད་པ་འདི་ཡིན་ཏེ། དད་པ་དང་མོས་གུས་ཐུན་མོང་མ་ཡིན་
པ་ཞིག་གི་སྒོ་ནས་ཡིད་ཁྱེད་ཤེས་ཀྱི་བློ་གཞན་དུ་མི་འགྱུར་བ་ཞིག་ནི་སྐྱབས་སུ་འགྲོ་
བའི་སྒོ་འབྱེད་ལྟ་བུ་ཡིན་ལ། དེ་ནི་ལམ་གང་ཉམས་སུ་བླང་བའི་ཚེ་སྐྱབས་འགྲོའི་
ཆ་རྐྱེན་དུ་མེད་དུ་མི་རུང་བ་ཞིག་ཡིན་ནོ།།
གཉིས་པ་ངོ་བོ་ནི། མདོ་སྡེ་རྒྱན་ལས། ཁས་ལེན་དེ་ཡང་ཞེས་པ་ལྟར་རང་གིས་
དུས་ད་ནས་བཟུང་སྟེ་སྐྱིད་སྡུག་ལེགས་ཉེས་མཐོ་དམན་ཅི་བྱུང་ཡང་ཁྱོད་ལས་རེ་ལྟོས་
གཞན་དུ་མེད་དོ་སྙམ་པས་དཀོན་མཆོག་གསུམ་ལ་སྐྱབས་གནས་སུ་ཁས་ལེན་ཅིང་
དམ་བཅའ་བ་ཡིན་ལ། མདོར་ན་སྐྱབས་འགྲོའི་ངོ་བོ་ཁས་ལེན་དང་དམ་བཅའ་ཁྱད་
པར་བ་ཞིག་ཡིན་པར་ཤེས་པ་ནི་གལ་ཆེའོ།
གསུམ་པ་དབྱེ་བ་སོ་སོའི་དོན་བཤད་པ་ནི། སྐྱབས་ཡུལ་གྱི་སྒོ་ནས་དབྱེ་བ་ཡོད་
ཀྱང་འདིར་གཙོ་བོ་ཀུན་སློང་གིས་དབྱེ་བ་ཡིན་ལ། དེ་ཡང་སྐྱེས་བུ་ཆུང་འབྲིང་ཆེ་
གསུམ་གྱི་སྐྱབས་འགྲོ་གསུམ་མོ། །ཡང་ན་འཇིག་རྟེན་པའི་སྐྱབས་འགྲོ་དང་། འཇིག་
27



ཐར་ལམ་གསལ་བའི་སྒྲོན་མེ།
རྟེན་ལས་འདས་པའི་སྐྱབས་འགྲོ་དང་གཉིས། འདས་པ་ལའང་ཐེག་དམན་དང་ཐེག་
ཆེན་གྱི་སྐྱབས་འགྲོ་གཉིས། ཐེག་ཆེན་ལ་ཡང་གནས་སྐབས་རྒྱུའི་སྐྱབས་འགྲོ་དང་།
མཐར་ཐུག་འབྲས་བུའི་སྐྱབས་འགྲོ་གཉིས་སོ། །དེ་ཡང་སོ་སོའི་དོན་ནི། འདི་ལྟར་
ངན་སོང་གསུམ་གྱི་སྡུག་བསྔལ་ལ་འཇིགས་ཤིང་སྐྲག་ནས་མཐོ་རིས་ལྷ་དང་མིའི་བདེ་
བ་ཙམ་དོན་དུ་གཉེར་བ་སྐྱབས་འགྲོ་ནི་སྐྱེས་བུ་ཆུང་ངུའི་སྐྱབས་འགྲོ་ཡིན་ནོ། ཁམས་
གསུམ་འཁོར་བའི་གནས་རིས་གང་དུ་སྐྱེས་ཀྱང་སྡུག་བསྔལ་གསུམ་གྱི་རང་བཞིན་
ལས་མ་འདས་པ་ཡིན་པར་ཤེས་ནས་རང་ཉིད་འཁོར་བའི་སྡུག་བསྔལ་ལས་གྲོལ་
བའི་ཕྱིར་དུ་ཞི་བ་མྱང་འདས་ཀྱི་གོ་འཕང་ཙམ་དོན་དུ་གཉེར་ནས་དཀོན་མཆོག་གསུམ་
ལ་སྐྱབས་སུ་འགྲོ་ན་སྐྱེས་བུ་འབྲིང་གི་སྐྱབས་འགྲོ་ཡིན་ནོ། །མཐའ་མེད་པའི་ཁམས་
གསུམ་འཁོར་བ་ན་གནས་པའི་སེམས་ཅན་འདི་དག་སྡུག་བསྔལ་གྱི་སྡུག་བསྔལ་
འགྱུར་བའི་སྡུག་བསྔལ་ཁྱབ་བ་འདུ་བྱེད་ཀྱི་སྡུག་བསྔལ་ཏེ་སྡུག་བསྔལ་གསུམ་གྱི་
རྣམ་གྲངས་བསམ་གྱིས་མི་ཁྱབ་པས་མནར་བར་མཐོང་ནས་དེ་དག་རྣམ་མཁྱེན་བླ་
ན་མེད་པ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ལ་འགོད་པའི་ཆེད་དུ་
སྐྱབས་སུ་འགྲོ་ན་སྐྱེས་བུ་ཆེན་པོའི་སྐྱབས་འགྲོ་ཡིན་ནོ། །འཇིག་རྟེན་པའི་སྐྱབས་
འགྲོ་ནི། མདོ་རྒྱལ་མཚན་དམ་པ་ལས། འཇིགས་པས་སྐྲག་པའི་མི་དག་གིས། །
ཕལ་ཆེར་རི་དང་ནགས་ཚལ་དང་། །ཀུན་དགའ་ར་བ་ལྗོན་ཤིང་དང་། །མཆོད་རྟེན་
རྣམས་ལ་སྐྱབས་སུ་འགྲོ། །སྐྱབས་དེ་གཙོ་བོ་མ་ཡིན་ཏེ། །སྐྱབས་དེ་དག་ལ་བརྟེན་
ནས་ནི། །སྡུག་བསྔལ་ཆེ་ལས་ཐར་མི་འགྱུར། །ཞེས་པ་ལྟར། གནས་སྐབས་ནད་
གདོན་ལ་སོགས་པའི་རྐྱེན་ཕྲན་བུ་ཙམ་ལ་སྐྲག་ནས་རི་དང་ནགས་ཚལ་སོགས་ཀྱི་
ལྷ་དང་། དབང་ཕྱུག་དང་ཚངས་པ་དང་ཁྱབ་འཇུག་སྡེ་བརྒྱད་ལ་སོགས་པར་སྐྱབས་
28



འཚེ་མེད་ཞི་བའི་སློབ་སྟོན།
སུ་འགྲོ་བ་ཡིན་ལ། དེ་དག་གིས་སྡུག་བསྔལ་ཐམས་ཅད་ལས་སྐྱོབ་པ་ལྟ་ཅི་གནས་
སྐབས་ཀྱི་འཇིགས་པ་ལས་སྐྱོབ་པར་ཡང་མ་ངེས་པས་གཙོ་བོའམ་མཆོག་མིན་ལ།
དེ་ལ་སྐྱབས་ཡུལ་དཀོན་མཆོག་གསུམ་ཡིན་ཀྱང་བསམ་པ་འཇིག་རྟེན་པ་ཡིན་ན་
འཇིག་རྟེན་པའི་སྐྱབས་འགྲོ་ཡིན་ནོ། །ཐེག་དམན་གྱི་སྐྱབས་འགྲོ་ནི། རྐང་གཉིས་
རྣམས་ཀྱི་མཆོག་སངས་རྒྱས་ཞེས་པ། རྐང་གཉིས་མི་རྣམས་ཀྱི་མཆོག་རྒྱལ་བ་ཤཱཀྱ་
ཐུབ་པ་ལྟ་བུ་མཆོག་གི་སྤྲུལ་བའི་སྐུ་སྟེ། ཐུགས་ཆོས་སྐུ་དང་སྐུ་ལུས་གཟུགས་སྐུ་
གཉིས་སངས་རྒྱས་དང༌། ཞི་བ་འདོད་ཆགས་དང་བྲལ་བ་རྣམས་ཀྱི་མཆོག་དམ་པའི་
ཆོས་ཞེས་པ། སྤང་བྱ་ཉོན་མོངས་པ་ས་བོན་དང་བཅས་པ་སྤོང་བའི་སྤང་བའམ་མྱང་
འདས་སམ་འགོག་བདེན་ཆོས་དང་། ཚོགས་རྣམས་ཀྱི་མཆོག་དགེ་འདུན་ཞེས་པ།
གང་ཟག་གི་རྒྱུད་དུ་སྔར་མེད་གསར་དུ་རྟོགས་པ་དེ་འགྲོ་བ་ལྷ་དང་བཅས་པས་ལམ་
བདེན་དང་གང་ཟག་གཉིས་སོ་སོར་དབྱེ་བར་མི་ནུས་པས་འདུས་པ་རྣམས་ཀྱི་མཆོག་
དགེ་འདུན་ཡིན་ཏེ། སང་ག་འདུས་པ་ལའོ་ཅེས་སོ། །འདུས་པ་གཞན་ནི་སྐྱེས་པའི་ཐ་
མ་འཆི། འདུས་པའི་ཐ་མ་འབྲལ་བར་འགྱུར་བ་ལ་སོགས་པ་ཡིན་པས་མཆོག་མ་
ཡིན་ནོ། །དེའང་སློབ་པ་རྒྱུན་ཞུགས་ཕྱིར་འོངས་ཕྱིར་མི་འོངས་མི་སློབ་པ་དགྲ་བཅོམ་
པ་དང་བཞིའོ། །དེ་ལྟ་བུ་དཀོན་མཆོག་གསུམ་ལ་ཀུན་སློང་རང་ཉིད་སྲིད་པ་ཁམས་
གསུམ་འཁོར་བའི་སྡུག་བསྔལ་ལ་སྐྲག་ནས་ཕུང་པོ་ལ་གཤེད་མའི་རལ་གྲི་ཐོག་པ་
ལྟ་བུ་སོགས་སུ་བལྟས་ཏེ། དེ་ལས་གྲོལ་བར་འདོད་པའི་བསམ་པས་གནས་སྐབས་
དུས་ཇི་སྲིད་འཚོ་བའི་བར་དང༌། མཐར་ཐུག་རང་ལམ་གྱི་འབྲས་བུ་མ་ཐོབ་ཀྱི་བར་
དུ་སྐྱབས་སུ་འགྲོ་བ་ཡིན་ནོ། །ཐེག་ཆེན་གྱི་སྐྱབས་འགྲོ་ནི། མ་ནམ་མཁའ་དང་མཉམ་
པའི་སེམས་ཅན་རྣམས་ལ་སྙིང་རྗེ་དྲག་པོ་མི་བཟོད་པ་བསྐྱེད་ནས་སྙིང་རྗེ་སར་ཙམ་
29



ཐར་ལམ་གསལ་བའི་སྒྲོན་མེ།
མི་བཞག་པར་དེ་དག་སྡུག་བསྔལ་དེ་ལས་སྒྲོལ་བར་བྱ་དགོས་ལ་དེ་ཡང་རང་ཉིད་
མ་གྲོལ་བར་གཞན་སྒྲོལ་མི་ནུས་པས། རང་གཞན་ཐམས་ཅད་སྲིད་ཞིའི་འཇིགས་
པ་ལས་སྒྲོལ་བའི་ཕྱིར་དུ་ཐེག་ཆེན་གྱི་དཀོན་མཆོག་གསུམ་ལ་བྱང་ཆུབ་སྙིང་པོ་མ་
ཐོབ་ཀྱི་བར་དུ་སྐྱབས་སུ་འགྲོ་བ་ཡིན་ནོ། །གནས་སྐབས་རྒྱུའི་སྐྱབས་འགྲོ་ནི། རང་
གཞན་སེམས་ཅན་ཐམས་ཅད་སྲིད་ཞིའི་འཇིགས་པ་ལས་སྒྲོལ་བའི་ཕྱིར་དུ་གཞན་
རྒྱུད་ལ་བྱོན་ཟིན་གྱི་དཀོན་མཆོག་གསུམ་ལ་སྐྱབས་སུ་འགྲོ་བ་ཡིན་ལ། དེ་ཇི་ལྟར་
ཞེ་ན། རྒྱལ་བ་ཤཱཀྱ་ཐུབ་པ་ལྟ་བུ་རང་རྒྱུད་ལས་ཐ་དད་པའི་སངས་རྒྱས་སྐུ་བཞིའམ་
སྐུ་གསུམ་གྱི་བདག་ཉིད་སངས་རྒྱས་དཀོན་མཆོག་དང་། སངས་རྒྱས་དང་བྱང་སེམས་
ཀྱི་ཐུགས་རྒྱུད་ན་བཞུགས་པའི་ལུང་དང་རྟོགས་པའི་ཆོས་རྣམས་དམ་ཆོས་དཀོན་
མཆོག་དང་། བྱང་ཆུབ་སེམས་དཔའ་ཕྱིར་མི་ལྡོག་རྗེ་བཙུན་འཇམ་དབྱངས་དང་བྱམས་
པ་ལ་སོགས་པ་རང་ལས་ཐ་དད་པའི་དགེ་འདུན་ཏེ་དགེ་འདུན་དཀོན་མཆོག་དང་
གསུམ་ལ་སྐྱབས་སུ་འགྲོ་བ་ཡིན་ནོ། །མཐར་ཐུག་འབྲས་བུའི་སྐྱབས་འགྲོ་ནི། མགོན་
པོ་བྱམས་པས། འདི་ནི་དེ་དངོས་འདོད་པས་ཁས་ལེན་དེ་ཡང་སྙིང་བརྩེ་ལས་རིག་བྱ།
ཞེས་པ་ལྟར། རང་གཞན་གྱི་སྲིད་ཞིའི་རྒུད་པ་སེལ་ཕྱིར་མཐར་ཐུག་གི་དཀོན་མཆོག་
གསུམ་རང་རྒྱུད་ལ་བསྒྲུབ་པར་དམ་བཅའ་བ་ཡིན་ལ། མཐར་རང་རྒྱུད་ལ་མཆོག་
གསུམ་དེ་གྲུབ་པ་ན་སྲིད་ཞིའི་འཇིགས་པ་ལས་གྲོལ་བ་ཡིན་པས་སྐྱབས་གནས་མཐར་
ཐུག་ཀྱང་དེ་ཡིན་ཏེ། ཐེག་པ་ཆེན་པོ་རྒྱུད་བླ་མ་ལས། །དམ་པའི་དོན་དུ་འགྲོ་བ་ཡི། །
སྐྱབས་ནི་སངས་རྒྱས་ཉག་གཅིག་སྟེ། །ཐུབ་པ་ཆོས་ཀྱི་སྐུ་ཅན་ཕྱིར། །ཚོགས་ཀྱང་
དེ་ཡི་མཐར་ཐུག་གོ །ཞེས་གསུངས་པ་ལྟར་རོ། །དེས་ན་རྒྱུའི་སྐྱབས་འགྲོས་སྲིད་
ཞིའི་འཇིགས་པ་ཐམས་ཅད་ལས་སྒྲོལ་མི་ནུས་པས་སྐྱབས་གནས་མཐར་ཐུགས་པ་མ་
30



འཚེ་མེད་ཞི་བའི་སློབ་སྟོན།
ཡིན་ནོ། །
གཉིས་པ་ལ་གཉིས་ལས། དཀོན་མཆོག་གསུམ་གྱི་འདོད་ཚུལ་གྱི་ཁྱད་པར་
དང་། བསླབ་བྱ་དང་ཕན་ཡོན་བསྟན་པའོ། །དང་པོ་ལ། ཐེག་དམན་བྱེ་མདོ་གཉིས་
ཀྱི་འདོད་ཚུལ་དང་། ཐེག་ཆེན་དབུ་སེམས་གཉིས་ཀྱི་འདོད་ཚུལ་དང་གཉིས་ལས།
དང་པོ་ནི།
བྱེ་བྲག་ཏུ་སྨྲ་བས་སངས་རྒྱས་ནི་སངས་རྒྱས་ཀྱི་རྒྱུད་ཀྱི་ཟད་མི་སྐྱེ་ཤེས་པའི་ཡེ་
ཤེས་འཁོར་དང་བཅས་པ་ཁོ་ན་ཡིན་ལ། ཆོས་ནི་སངས་རྒྱས་དང་དགེ་འདུན་གྱི་
ཐུགས་རྒྱུད་ན་སྒྲིབ་པ་སྤངས་བའི་སྤང་བའམ་མྱ་ངན་ལས་འདས་པ་སོ་སོར་བརྟགས་
པའི་འགོག་པ་ཡིན་ཞིང་། དགེ་འདུན་གྱི་སྐུ་ལུས་ནི་སྡུག་བསྔལ་བདེན་པའི་ལྷག་
མ་དང་བཅས་པ་ཡིན་ལ། སངས་རྒྱས་ལས་གཞན་པའི་སློབ་མི་སློབ་པའི་རྒྱུད་ཀྱི་
ལམ་བདེན་འཁོར་དང་བཅས་པ་ཡིན་པར་འདོད་དེ། མངོན་པ་མཛོད་ལས། གང་
ཞིག་གསུམ་ལ་སྐྱབས་འགྲོ་དེ། །སངས་རྒྱས་དགེ་འདུན་བྱེད་པའི་ཆོས། །མི་སློབ་
པ་དང་གཉིས་ཀ་དང༌། །མྱ་ངན་འདས་ལ་སྐྱབས་སུ་འགྲོ། །ཞེས་སོ། །མདོ་སྡེ་པས་
སངས་རྒྱས་ནི་སངས་རྒྱས་ཀྱི་རྒྱུད་ཀྱི་ཟད་མི་སྐྱེ་ཤེས་པའི་ཡེ་ཤེས་འཁོར་དང་བཅས་
པ་དང་། གཟུགས་ཀྱི་སྐུ་ཡང་སངས་རྒྱས་སུ་འདོད་དོ། །ཆོས་ནི་གོང་དང་འདོད་ཚུལ་
འདྲའོ། །དགེ་འདུན་ནི་མི་སློབ་པ་དེ་དག་གི་རྒྱུད་ཀྱི་ལམ་བདེན་འཁོར་དང་བཅས་
པ་ཡིན་པར་འདོད་དེ། མཛོད་རང་འགྲེལ་ལས། བསྟན་བཅོས་ལས་ནི་མི་སློབ་པའི་
ཆོས་ཁོ་ན་སངས་རྒྱས་ཡིན་ཞེས་དེ་སྐད་མི་འབྱུང་ངོ༌། །འོ་ན་ཇི་སྐད་དུ་འབྱུང་ཞེ་ན་
སངས་རྒྱས་སུ་བྱེད་པའི་ཆོས་ཞེས་འབྱུང་སྟེ། དེའི་ཕྱིར་རྟེན་སངས་རྒྱས་ཉིད་དུ་བཀག་
པས་དེའི་ཕྱིར་ཀླན་ཀ་མི་རུང་བ་ཉིད་ཅེས་སོ༑ །གང་ཞིག་ཆོས་ལ་སྐྱབས་སུ་འགྲོ་
31



ཐར་ལམ་གསལ་བའི་སྒྲོན་མེ།
བ་དེ་ནི་མྱ་ངན་ལས་འདས་པ་བདག་དང་གཞན་གྱི་རྒྱུད་དུ་ཉོན་མོངས་པ་རྣམ་པར་
དག་པ་དང་། དུག་ཁ་ཞི་བར་མཚན་ཉིད་གཅིག་པ་ཉིད་ཀྱི་ཕྱིར་རོ། །ཞེས་དང༌། དགེ་
སློང་དུ་བྱེད་པའི་ཚུལ་ཁྲིམས་ཁོ་ན་དགེ་སློང་དུ་འགྱུར་རོ། །ཞེས་སོ། །
གཉིས་པ་ནི་སེམས་ཙམ་པས་སངས་རྒྱས་དཀོན་མཆོག་ནི། དབྱིག་གཉེན་གྱིས།
དམིགས་མེད་ཆོས་ཀྱི་སྐུ། །ལོངས་སྤྱོད་རྫོགས་པའི་སྐུ། །ཅི་ཡང་སྤྲུལ་བའི་སྐུ། །གུས་
པས་ཕྱག་འཚལ་ལོ། །ཞེས་གསུངས་པ་ལྟར། རྒྱལ་བ་ཤཱཀྱ་ཐུབ་པའི་ཆོས་སྐུ་ལོངས་
སྐུ་སྤྲུལ་སྐུ་གསུམ་པོ་སངས་རྒྱས་དཀོན་མཆོག་ཉིད་དུ་འདོད་དོ། །ཆོས་དཀོན་མཆོག་
ནི༑ ཇི་སྐད་དུ། རྣམ་དག་ཆོས་ཀྱི་དབྱིངས། །སྒྲུབ་པའི་འཕགས་ལམ་བརྒྱད། །བསྟན་
པའི་གསུང་རབ་ལ། །གུས་པས་ཕྱག་འཚལ་ལོ། །ཞེས་གསུངས་པ་ལྟར། བསྟན་
པའི་ཆོས་གསུང་རབ་ཡན་ལག་བཅུ་གཉིས་དང་། སྒྲུབ་པའི་ཆོས་འཕགས་ལམ་
ཡན་ལག་བརྒྱད་འཁོར་དང་བཅས་པ་དང་། དོན་དམ་པའི་ཆོས་གློ་བུར་གྱི་དྲི་མ་དག་
པའི་ཆོས་ཀྱི་དབྱིངས་ནི་ཆོས་དཀོན་མཆོག་ཉིད་དུ་འདོད་དོ། །དགེ་འདུན་དཀོན་
མཆོག་ནི། ཇི་སྐད་དུ། བྱང་ཆུབ་སེམས་རྣམས་དང་། །དགྲ་བཅོམ་དག་ལ་སོགས། །
རང་སངས་རྒྱས་རྣམ་ལ། །གུས་པས་ཕྱག་འཚལ་ལོ། །ཞེས་གསུངས་པ་ལྟར། ས་བཅུ་
བྱང་ཆུབ་སེམས་དཔའ་རྣམས་དང་། ཉན་ཐོས་རྒྱུན་ཞུགས་ཞུགས་གནས་གཉིས་དང་།
ཕྱིར་འོངས་ཞུགས་གནས་གཉིས་དང༌། ཕྱིར་མི་འོངས་ཞུགས་གནས་གཉིས་དང༌།
དགྲ་བཅོམ་ཞུགས་གནས་གཉིས་ཏེ་ཟུང་བཞི་ཡ་བརྒྱད་དང་། རང་སངས་རྒྱས་རྣམས་
ཀྱང་དགེ་འདུན་དཀོན་མཆོག་ཉིད་དུ་འདོད་དོ། །
དབུ་མ་པའི་སངས་རྒྱས་དཀོན་མཆོག་ནི། མགོན་པོ་བྱམས་པས། འདུས་མ་
བྱས་ཤིང་ལྷུན་གྱིས་གྲུབ། །གཞན་གྱི་རྐྱེན་གྱིས་རྟོགས་མིན་པ། །མཁྱེན་དང་བརྩེ་
32



འཚེ་མེད་ཞི་བའི་སློབ་སྟོན།
དང་ནུས་པར་ལྡན། །དོན་གཉིས་ལྡན་པས་སངས་རྒྱས་ཉིད། །ཅེས་གསུངས་པ་
ལྟར། རྒྱུ་རྐྱེན་གྱིས་འདུས་མ་བྱས་པ་དང་། ཡོན་ཏན་ལྷུན་གྱིས་གྲུབ་པ་དང་། གཞན་
གྱི་རྐྱེན་གྱིས་རྟོགས་པ་མིན་པར་སོ་སོར་རང་རིག་པའི་ཡེ་ཤེས་ཀྱིས་མངོན་སུམ་
དུ་རྟོགས་པ་གསུམ་རང་དོན་ཕུན་ཚོགས་ཀྱི་ཡོན་ཏན་དང་། ཇི་ལྟ་བ་དང་ཇི་སྙེད་
པ་གཟིགས་པས་ཤེས་བྱའི་ཆོས་ཐམས་ཅད་མཁྱེན་ནས་དམིགས་པ་མེད་པའི་བརྩེ་
བ་སྙིང་རྗེ་ཆེན་པོས་ལམ་སྟོན་ཅིང་སྡུག་བསྔལ་དང་ཉོན་མོངས་པ་ཐམས་ཅད་སྤང་
བར་ནུས་པ་གསུམ་གཞན་དོན་ཕུན་ཚོགས་ཀྱི་ཡོན་ཏན་ཏེ། དེ་ལྟ་བུའི་དོན་གཉིས་
མཐར་ཕྱིན་པའི་ཡོན་ཏན་དྲུག་གམ་བརྒྱད་དང་ལྡན་པའི་ཆོས་སྐུ་ནི་སངས་རྒྱས་
དཀོན་མཆོག་ཉིད་དུ་འདོད་དོ། །ཆོས་དཀོན་མཆོག་ནི། དེ་ཉིད་ཀྱིས། བསམ་མེད་
གཉིས་མེད་རྟོག་མེད་པ། །དག་གསལ་གཉེན་པོའི་ཕྱོགས་ཉིད་ཀྱིས། །གང་ཞིག་
གང་གིས་ཆགས་བྲལ་བ། །བདེན་གཉིས་མཚན་ཉིད་ཅན་དེ་ཆོས། །ཞེས་གསུངས་
པ་ལྟར། བློ་རྣམ་རྟོག་གྱིས་བསམ་གྱི་མི་ཁྱབ་ཅིང་། ལས་དང་ཉོན་མོངས་པ་དང༌།
རྣམ་པར་རྟོག་པ་ཞི་བ་མཐའ་ཐུག་པ་གསུམ་གང་ཞིག་འདོད་ཆགས་དང་བྲལ་བ་
འགོག་བདེན་གྱི་ཡོན་ཏན་དང༌། དྲི་མ་དག་ཅིང་ཡེ་ཤེས་ཀྱི་སྣང་བས་གསལ་བ་
ཅན་ཀུན་ནས་ཉོན་མོངས་པའི་གཉེན་པོར་གྱུར་བ་མཐའ་ཐུག་པ་གསུམ་གང་ཞིག་
འདོད་ཆགས་དང་བྲལ་བ་ལམ་འདེན་གྱི་ཡོན་ཏན་ཏེ། དེ་ལྟ་བུའི་བདེན་པ་གཉིས་ཀྱི་
མཚན་ཉིད་ཅན་ཡོན་ཏན་དྲུག་གམ་བརྒྱད་དང་ལྡན་པའི་རྣམ་བྱང་གི་བདེན་པ་ནི་
ཆོས་དཀོན་མཆོག་ཉིད་དུ་འདོད་དོ། །དགེ་འདུན་དཀོན་མཆོག་ནི་ཐེག་ཆེན་འཕགས་
པ་ཕྱིར་མི་ལྡོག་པ་སྟེ། མགོན་པོ་བྱམས་པས། ཇི་ལྟ་ཇི་སྙེད་ནང་གི་ཆོས། །ཡེ་
ཤེས་གཟིགས་པ་དག་པའི་ཕྱིར། །བློ་ལྡན་ཕྱིར་མི་ལྡོག་པའི་ཚོགས། །བླ་མེད་
34.



ཐར་ལམ་གསལ་བའི་སྒྲོན་མེ།
ཡོན་ཏན་དང་ལྡན་ཉིད། །ཅེས་གསུངས་པ་ལྟར། གནས་ལུགས་བདེ་གཤེགས་
སྙིང་པོ་མངོན་སུམ་དུ་རྟོགས་པ་ཇི་ལྟ་བ་མཁྱེན་པའི་ཡེ་ཤེས་དང་དེས་སེམས་ཅན་
ཐམས་ཅད་ལ་ཁྱབ་པར་གཟིགས་པ་ཇི་སྙེད་མཁྱེན་པའི་ཡེ་ཤེས་དང༌། གཉིས་སུ་
མེད་པ་ནང་སོ་སོ་རང་རིག་པའི་ཡེ་ཤེས་གསུམ་རིག་པའི་ཡོན་ཏན་དང་། ཡེ་ཤེས་
དེ་ཉིད་ཉོན་སྒྲིབ་ཤེས་སྒྲིབ་སྙོམས་འཇུག་གི་སྒྲིབ་པ་གསུམ་མམ། ཡང་ན་ཉོན་
མོངས་པ་ལས་གྲོལ་བ་ཆགས་སྒྲིབ་ལས་གྲོལ་བ་དང་། ཤེས་སྒྲིབ་ལས་གྲོལ་བ་
ཐོགས་སྒྲིབ་ལས་གྲོལ་བ་དང་། རང་དོན་ཡིད་བྱེད་ཀྱི་ཞེན་པ་དང་བྲལ་བ་དམན་
སྒྲིབ་ལས་གྲོལ་བ་གསུམ་ནི་གྲོལ་བའི་ཡོན་ཏན་ཏེ་དྲུག་གམ་བརྒྱད་དང་ལྡན་པ་
ནི་དགེ་འདུན་དཀོན་མཆོག་ཉིད་དུ་འདོད་དོ། །
གཉིས་པ་ལ། སྐྱབས་འགྲོའི་བསླབ་བྱ་དང་། ཕན་ཡོན་བསྟན་པ་དང་གཉིས་
ལས། དང་པོ་ལ་གསུམ་ལས། དགག་པའི་བསླབ་བྱ་གསུམ་དང་། སྒྲུབ་པའི་བསླབ་
བྱ་གསུམ་དང་། ཆ་མཐུན་གྱི་བསླབ་བྱ་གསུམ་མོ།
དང་པོ་ནི་སངས་རྒྱས་ལ་སྐྱབས་སུ་སོང་ནས་འཁོར་བར་འཁོར་བའི་ལྷ་ལ་ཕྱག་
མི་འཚལ་ཞེས་བྱ་སྟེ། ཕྱི་རོལ་མུ་སྟེགས་པའི་ལྷ་དབང་ཕྱུག་དང་ཁྱབ་འཇུག་ཚངས་
པ་ལ་སོགས་རང་ཉིད་འཁོར་བའི་སྡུག་བསྔལ་ལས་མ་གྲོལ་བ་རྣམས་དང་། གཞན་
ཡང་ཡུལ་ལྷ་དང་། གཞི་བདག་ལ་སོགས་པ་འཇིག་རྟེན་གྱི་ལྷ་འདྲེ་མཐུ་བོ་ཆེ་
རྣམས་ལ་ཕྱི་མའི་སྐྱབས་གནས་སུ་བཟུང་ནས་ཕྱག་དང་མཆོད་པ་ལ་སོགས་པ་མི་བྱ་
སྟེ༑ མདོ་ལས། གང་ཞིག་སངས་རྒྱས་སྐྱབས་འགྲོ་བ། །དེ་ནི་ཡང་དག་དགེ་བསྙེན་
ཏེ༑ ༑ནམ་དུ་ཡང་ནི་ལྷ་གཞན་ལ། །སྐྱབས་སུ་འགྲོ་བ་མ་ཡིན་ནོ། །ཞེས་གསུངས་
པ་ལྟར་རོ། །ཆོས་ལ་སྐྱབས་སུ་སོང་ནས་སེམས་ཅན་ལ་འཚེ་བ་སྤང་ཞེས་གསུངས་
34



འཚེ་མེད་ཞི་བའི་སློབ་སྟོན།
ཏེ༑ སེམས་ཅན་གཞན་ལ་ལུས་ངག་ཡིད་གསུམ་གྱི་སྒོ་ནས་གནོད་ཅིང་འཚེ་བའི་
བྱ་བ་རྨི་ལམ་ཙམ་དུ་ཡང་མི་བྱ་བར་འབད་པ་དྲག་པོས་ཅི་ནུས་སུ་བསྲུང་ཏེ། མདོ་
ལས། དམ་པའི་ཆོས་ལ་སྐྱབས་འགྲོ་བ་། །འཚེ་ཞིང་གནོད་པའི་སེམས་དང་བྲལ། །
ཞེས་གསུངས་སོ། །དགེ་འདུན་ལ་སྐྱབས་སུ་སོང་ནས་གྲོགས་མུ་སྟེགས་ཅན་དང་
མི་འགྲོག་ཞེས་གསུངས་ཏེ། རྒྱལ་བའི་བསྟན་པ་དང་སྟོན་པ་རྫོགས་པའི་སངས་རྒྱས་
ལ་མི་དད་པའི་ཕྱི་རོལ་མུ་སྟེགས་པའི་རིགས་དང་དེ་དང་ཆ་མཐུན་པའི་གྲོགས་ངན་
པའི་ཕྱོགས་ལ་མི་འགྲོག་པར་བྱའོ། །འོན་ཀྱང་སྔོན་སངས་རྒྱས་གཉིས་པ་སློབ་དཔོན་
པདྨ་འབྱུང་གནས་ཀྱིས་བོད་སྐྱོང་བསྟན་མ་བཅུ་གཉིས་ལ་བཀའ་ཁྲིམས་བཅས་པ་
ལྟར་མུ་སྟེགས་ཅན་དངོས་བོད་ན་མེད་ཀྱང་། རང་གི་བཀའ་དྲིན་སུམ་ལྡན་གྱི་བླ་
མ་དང་ཐེག་པ་ཆེ་ཆུང་གི་ཆོས་ལ་གཤེ་ཞིང་སྨོད་པ་དང་ཁྱད་པར་དུ་གསང་སྔགས་
རྡོ་རྗེ་ཐེག་པའི་ཟབ་མོའི་ཆོས་ལ་སྐུར་བ་འདེབས་པ་ལ་སོགས་པ་བྱེད་པའི་གང་ཟག་
ནི་མུ་སྟེགས་པ་དང་འདྲ་བས་དེ་དང་འགྲོག་པར་མི་བྱ་སྟེ། མདོ་ལས། འཕགས་པའི་
དགེ་འདུན་སྐྱབས་འགྲོ་བ། །མུ་སྟེགས་ཅན་དང་འགྲོག་མི་བྱ། །ཞེས་གསུངས་པ་ལྟར་
གཉིས་པ་ནི། མདོ་པད་དཀར་ལས། སྐུ་གཟུགས་རྣམ་པ་མང་པོར་དེ་སྤྲུལ་
ནས། །འགྲོ་བ་དགེ་ལ་སྦྱོར་བའི་དོན་མཛད་དོ། །ཞེས་གསུངས་སོ། །སངས་རྒྱས་
ཀྱི་སྐུ་རྟེན་དང་ཐུགས་རྟེན་སཙྪའི་ཆག་དུམ་ཙམ་ལ་ཡང་སངས་རྒྱས་དཀོན་མཆོག་གི་
དངོས་ཀྱི་འདུ་ཤེས་བཞག་སྟེ། །མ་གུས་པ་སྤངས་ནས་གུས་པས་རྟག་ཏུ་མཆོད་པ་དང་
བསྐོར་བ་བྱེད་པ་དང་། མི་གཙང་པའི་ཁྲོད་དུ་མི་འཕེན་པར་རང་གི་སྤྱི་བོར་བཏེགས་
ཏེ་ས་གཙང་སར་འཇོག་པར་བྱའོ། །ཆོས་ལ་སྐྱབས་སུ་སོང་ནས་ཆོས་ཡིག་འབྲུ་ན་
35



ཐར་ལམ་གསལ་བའི་སྒྲོན་མེ།
གཅིག་ཡན་ཆད་ལ་ཆོས་དཀོན་མཆོག་དངོས་ཀྱི་འདུ་ཤེས་བཞག་སྟེ་དུས་རྟག་ཏུ་གུས་
པ་དང་བཅས་པའི་མཆོད་པ་འབུལ། གཞན་ཡང་གསུང་རབ་ཡི་གེ་ས་རྗེན་དུ་འཇོག་
པ་དང་། འགོམ་ཡུག་དང་། ཡིག་སྡེབ་བསྒྱུར་བའི་ཚེ་མཛུབ་མོར་མཆིལ་མས་བསྒོས་
པ་དང༌། སོ་དྲེག་དང་སྣབ་ལུད་སོགས་ཀྱི་མི་རུང་བས་མི་གཙང་བ་སྤོང་ནས་དུས་རྟག་
ཏུ་གུས་པར་བྱེད་དགོས་ཏེ། བཅོམ་ལྡན་འདས་ཀྱིས། ལྔ་བརྒྱ་ཐ་མར་གྱུར་པ་ན། །
ང་ཉིད་ཡི་གེའི་གཟུགས་སུ་གནས། །ང་ཡིན་སྙམ་དུ་ཡིད་བྱོས་ལ། །དེ་ཚེ་དེ་ལ་གུས་
པར་གྱིས། །ཞེས་དང་། གཎྜིའི་མདོ་ལས། ཡུམ་ཆེན་མོ་ནི་གཎྜིའི་གཟུགས་ཀྱི་
བཞུགས་སོ། །ཞེས་གསུངས་སོ། །དེས་ན་དེང་སང་གི་སྐྱ་སེར་ཕོ་མོ་སུ་ཡིན་ཀྱང་
ཤོག་བུ་སྡེབ་མ་རེའི་སྟེང་དུ་ཡིག་གཟུགས་མང་པོ་རེ་བྲིས་ནས་རྒྱ་ལམ་ནང་དུ་གཏོར་
བར་བྱེད་པ་ནི་ཆེས་མི་རུང་བ་ཞིག་ཡིན་ནོ། །དགེ་འདུན་དཀོན་མཆོག་ལ་སྐྱབས་
སུ་སོང་ནས་དགེ་འདུན་དཀོན་མཆོག་གི་རྟེན་དུ་ལྷན་པ་དམར་སེར་ཙམ་དང་རབ་བྱུང་
གི་རྟགས་སྐེ་རགས་སེར་པོ་བཅིང་བ་ཡན་ཆད་དགེ་འདུན་དངོས་ཀྱི་འདུ་ཤེས་བཞག་
ནས་དུས་རྟག་ཏུ་གུས་པས་མཆོད། སྤྱི་བོས་བཏེགས་མགོ་གཙང་སར་བཞག་ནས་དད་
པ་དང་དག་སྣང་བྱ་དགོས་ཏེ། ཇི་སྐད་དུ། མ་འོངས་ཐུབ་པའི་བསྟན་པ་ནུབ་པའི་ཚེ། །
དམར་དང་སེར་པོའི་གོས་ཀྱི་རས་མ་ཀུན། །ལྷ་རྣམས་ཀྱིས་བསྡུས་དད་པའི་རྟེན་
དུ་ཁྱེར། །རི་རབ་རྩེ་རུ་མཆོད་རྟེན་བྱེད་པར་གསུངས། །ཞེས་གསུངས་སོ། །
གསུམ་པ་ནི་རང་ལ་བླང་བྱ་དགེ་བ་བཅུ་དང་དོར་བྱ་མི་དགེ་བ་བཅུ་ལ་སོགས་
པའི་གནས་སྟོན་པའི་བླ་མ་དགེ་བའི་བཤེས་གཉེན་ལ་སངས་རྒྱས་དཀོན་མཆོག་
དངོས་ཀྱི་འདུ་ཤེས་བཞག་སྟེ། ཐ་ན་སྐུའི་གྲིམ་མ་ཙམ་ལ་ཡང་མི་འགོམ་བར་ཞབས་
ཏོག་དང་ལོངས་སྤྱོད་སྣ་ཚོགས་པའི་བསྙེན་པ་དང་། ཞྭ་ཕུད་པ་དང་གདན་གདིང་
36



འཚེ་མེད་ཞི་བའི་སློབ་སྟོན།
བ་སོགས་བཀུར་སྟི་ལ་འབད་པར་བྱའོ། །བླ་མ་དགེ་བའི་བཤེས་གཉེན་དེས་བཀའ་
ཇི་ལྟར་བསྩལ་བའི་གསུང་རྣམས་ལ་ཆོས་དཀོན་མཆོག་དངོས་ཀྱི་འདུ་ཤེས་བཞག་
ནས་ཅི་གསུངས་དང་དུ་ལེན་ཞིང་གསུང་གི་ཟུར་ཙམ་ཡང་མི་བཅག་གོ །བླ་མའི་འཁོར་
སློབ་མ་རང་གི་གྲོགས་ཚངས་པ་མཚུངས་པར་སྤྱོད་པ་རྣམས་ལ་དགེ་འདུན་དཀོན་
མཆོག་དངོས་ཀྱི་འདུ་ཤེས་བཞག་ནས་ལུས་ངག་ཡིད་གསུམ་གྱི་སྒོ་ནས་གུས་པས་
བརྟེན། ཐུགས་ལ་མི་གཉེས་པ་སྐད་ཅིག་ཙམ་ཡང་མི་བྱ་སྟེ། རྔ་བོ་ཆེའི་མདོ་ལས།
མྱ་ངན་མ་བྱེད་ཀུན་དགའ་བོ། །སྨྲེ་སྔགས་མ་འདོན་ཀུན་དགའ་བོ། །ང་ཉིད་ཕྱི་མའི་
དུས་ཀྱི་ཚེ། །དགེ་བའི་བཤེས་གཉེན་ཉིད་སྤྲུལ་ནས། ཁྱོད་ལ་སོགས་པའི་དོན་བྱེད་
འགྱུར། །ཞེས་གསུངས་སོ། །གཞན་ཡང་ཇོ་བོ་རྗེས་མཛད་པའི་ཐུན་མོང་གི་བསླབ་
བྱ་ལྔ་ནི། མངའ་རིས་པཎ་ཆེན་གྱིས། སྲོག་དང་བྱ་དགའ་དཀོན་མཆོག་གསུམ་མི་
སྤང༌། །དགོས་གལ་ཆེ་ཡང་ཐབས་གཞན་མི་འཚོལ་ཞིང་། །དུས་མཆོད་མི་བཅག་
རང་གཞན་སྐྱབས་འགྲོར་འགོད། །གར་འགྲོའི་ཕྱོགས་ཀྱི་སངས་རྒྱས་ལ་ཕྱག་འཚལ། །
ཞེས་གསུངས་སོ། །འདི་ནི་དོན་གོ་སླ་བའི་དབང་གིས་འདིར་མ་བྲིས་པས་གཞན་ལ་
གཟིགས་པར་བྱའོ། །
གཉིས་པ་ཕན་ཡོན་ནི། དེ་ལྟར་སྐྱབས་སུ་སོང་བའི་ཕན་ཡོན་ཡང་ཆོས་ཐམས་
ཅད་ཀྱི་སྒོ་དབྱེ་དང༌། སྡོམ་པ་ཐམས་ཅད་ཀྱི་གཞི་རྟེན་ཡིན་པ་དང༌། ཡོན་ཏན་
ཐམས་ཅད་ཀྱི་འབྱུང་གནས་སུ་འགྱུར་བ་དང༌། འཇིགས་པ་ལས་སྐྱོབ་ཅིང་བྱང་
ཆུབ་ཐོབ་པར་འགྱུར་བ་དང༌། དགེ་བའི་བསོད་ནམས་ཚད་མེད་པ་སོགས་ཕན་
ཡོན་དཔག་ཏུ་མེད་པར་གསུངས་སོ། །དེ་ཡང་ཆོས་ཐམས་ཅད་ཀྱི་སྒོ་དབྱེ་ཡིན་ཏེ།
ནང་བའི་ཆོས་སྒོ་གང་ལ་ཞུགས་ཀྱང་དང་པོ་སྐྱབས་འགྲོ་ནས་འཇུག་དགོས་པའི་ཕྱིར།
37



ཐར་ལམ་གསལ་བའི་སྒྲོན་མེ།
སྡོམ་པ་ཐམས་ཅད་ཀྱི་གཞི་རྟེན་ཡང་ཡིན་ཏེ། སྐྱབས་འགྲོ་བདུན་བཅུ་པ་ལས། སྡོམ་
པ་ཀུན་ལ་ཡོད་མོད་ཀྱང་། །སྐྱབས་སུ་མ་སོང་པ་ལ་མེད། །ཅེས་གསུངས་པ་ལྟར་མ་
ཀའི་བསྙེན་གནས་ཡན་ལག་བརྒྱད་པ་ནས་ཡ་ཀའི་གསང་སྔགས་ཀྱི་སྡོམ་པའི་བར་
ཐམས་ཅད་སྐྱབས་སུ་མ་སོང་པའི་གང་ཟག་ལ་གཅིག་ཀྱང་སྟོན་པས་མ་གནང་ལ།
སྐྱབས་འགྲོའི་སྡོམ་པ་དང་ལྡན་པའི་གང་ཟག་ལ་མ་ཀའི་བསྙེན་གནས་དང་ཡ་ཀའི་
གསང་སྔགས་ཀྱི་བར་གྱི་སྡོམ་པ་ཐམས་ཅད་གནང་བའི་ཕྱིར་རོ། །ཡོན་ཏན་ཐམས་
ཅད་ཀྱི་འབྱུང་གནས་ཀྱང་ཡིན་ཏེ། སྐྱབས་འགྲོའི་སྡོམ་པ་མེད་པའི་གང་ཟག་གིས་
ཕྱི་སོ་སོར་ཐར་བའི་སྡོམ་པ་བར་བྱང་ཆུབ་སེམས་དཔའི་སྡོམ་པ་གསང་བ་སྔགས་
ཀྱི་སྡོམ་པ་གསུམ་གྱི་ལམ་གང་ཉམས་སུ་བླང་ཀྱང་ཕན་པ་ཅུང་ཟད་ཙམ་ཡང་མེད་དེ།
འབྲི་གུང་སྐྱོབས་པ་རིན་པོ་ཆེས། སྐྱབས་འགྲོའི་ཆོས་གཞུག་ཤོར་ན་ཕན་པ་མེད། །
ཅེས་གསུངས་ཤིང་། དཔེར་ན་རྨིང་རྡོ་མེད་པས་གྱང་དང་རི་མོ་མེད་པ་བཞིན་ནོ། །
སྐྱབས་འགྲོའི་སྡོམ་པ་ཡང་དག་པ་དང་ལྡན་པའི་གང་ཟག་གིས་སོ་བྱང་སྔགས་གསུམ་
གྱི་ལམ་གང་ཉམས་སུ་བླང་ཀྱང་དེ་དང་དེའི་ལམ་དང་འབྲས་བུའི་ཡོན་ཏན་རྣམས་
འབྱུང་བའི་ཕྱིར་ཏེ། དཔེར་ན་རྨང་རྡོ་བརྟན་པའི་གྱང་དང་རི་མོ་བཞིན་ནོ། །གཞན་
ཡང་དཀོན་མཆོག་གསུམ་ལ་སྐྱབས་སུ་སོང་བའི་གང་ཟག་ནང་བའི་གྲལ་དུ་ཚུད་པ་
དང་སྲིད་པའི་སྡུག་བསྔལ་ཆེན་པོ་ལས་གྲོལ་ཞིང་ཐར་བ་དང་ཐམས་ཅད་མཁྱེན་པའི་
གོ་འཕང་རྙེད་པར་འགྱུར་བ་དང་། དགེ་བའི་བསོད་ནམས་ཚད་མེད་པ་ཞིག་འཕེལ་
བ་ལ་སོགས་པ་ཡིན་ཏེ། ཉི་མའི་སྙིང་པོའི་མདོ་ལས། སངས་རྒྱས་སྐྱབས་སུ་སེམས་
ཅན་སུ་འགྲོ་བ། །བདུད་རྣམས་བྱེ་བས་གསོད་པར་མི་ནུས་ཏེ། །ཚུལ་ཁྲིམས་ཉམས་
ཤིང་བློ་ནི་འཁྲུགས་གྱུར་ཀྱང་། །དེ་ནི་ངེས་པར་སྐྱེ་བའི་ཕ་རོལ་འགྲོ། །ཞེས་དང་། དྲི་
3g



འཚེ་མེད་ཞི་བའི་སློབ་སྟོན།
མ་མེད་པའི་མདོ་ལས། སྐྱབས་སུ་སོང་བའི་བསོད་ནམས་གང་། །གལ་ཏེ་དེ་ལ་
གཟུགས་མཆིས་ན། །ནམ་མཁའི་ཁམས་ནི་ཀུན་བཀང་ནས། །དེ་ནི་དེ་བས་ལྷག་
པར་འགྱུར། །ཞེས་དང་། གཏམ་པདྨའི་ཚལ་གྱི་ཟློས་གར་ལས། སྙིང་ནས་ཡིད་ཆེས་
གུས་པས་སྐྱབས་སོང་ན། །དུས་ཀུན་མི་བསླུ་དཀོན་མཆོག་གསུམ་འདྲ་མེད། །འཁོར་
བའི་སྡུག་བསྔལ་སྐྱོབ་ནུས་དཀོན་མཆོག་གསུམ། །སྐྱབས་སོང་བསོད་ནམས་ནམ་
མཁའི་མཐའ་དང་མཉམ། །ཚེ་འདིར་འཇིགས་པ་བརྒྱད་དང་བཅུ་དྲུག་སོགས། །
མི་མཐུན་གནོད་པའི་ཚོགས་ཀུན་སེལ་བ་དང་། །ཕྱི་མ་ངན་སོང་ངན་འགྲོར་འཁོར་
བ་ཡི། །སྡུག་བསྔལ་ཀུན་ལས་ཐར་བར་ངེས་པས་ན། །དུས་ཀུན་མི་བརྗེད་དཀོན་
མཆོག་རྗེས་དྲན་ཞིང་། །ཡང་ཡང་སྐྱབས་སུ་སོང་ལ་གསོལ་བ་གདབ། །ཞེས་དང་།
ཕར་ཕྱིན་བསྡུས་པ་ལས། སྐྱབས་སོང་བསོད་ནམས་གཟུགས་མཆིས་ན། སྟོང་གསུམ་
འདི་ཡང་སྣོད་དུ་ཆུང་། །རྒྱ་མཚོ་ཆེན་པོ་ཆུ་ཡི་གཏེར། །ཕུལ་གྱིས་གཞལ་བར་ག་ལ་
ནུས། ཞེས་པ་ལྟར་ཕན་ཡོན་མཐའ་ཡས་པ་གསུངས་སོ། །དེ་ལྟ་བུའི་དཀོན་མཆོག་
རིན་པོ་ཆེ་རྣམ་པ་གསུམ་ནི་ཆོས་གང་ཉམས་སུ་བླང་ན་ཐོག་མར་མེད་དུ་མི་རུང་བ་
འདི་ཉིད་ཡིན་ཏེ། དཔེར་ན་རྒྱ་མཚོ་ཆེན་པོའི་ཕ་རོལ་ཏུ་ཕྱིན་དགོས་ན་དང་པོ་གྲུ་
དང་གྲུ་བ་ལ་བརྟེན་དགོས་པ་བཞིན་དུ་སྲིད་པ་ཁམས་གསུམ་འཁོར་བ་ལས་བརྒལ་
ནས་ཞི་བ་མྱང་འདས་ཀྱི་གོ་འཕང་ཐོབ་པའི་ཆེད་དུ་ལམ་བསླབ་པ་གསུམ་གང་ཉམས་
སུ་བླང་ན་འདི་ཉིད་ལ་རྟེན་ནས་འཇུག་དགོས་སོ། །དེས་ན་ཐར་བ་ལེགས་སུ་འདོད་
པའི་གང་ཟག་རྣམས་ཀྱིས་དཀོན་མཆོག་གསུམ་གྱི་ཡོན་ཏན་དང་བསླབ་བྱ་རྣམས་
ལ་ཚུལ་བཞིན་དུ་བསླབ་ནས་ཉམས་སུ་བླང་བ་གལ་ཆེའོ། །འདི་ནི་ཆོས་ཐམས་ཅད་
ཀྱི་སྔོན་འགྲོ་ལ་མེད་དུ་མི་རུང་བ་ཡིན་པར་ཤེས་ནས་མཆོག་གསུམ་གྱི་ངོ་བོ་དབྱེ་
39



ཐར་ལམ་གསལ་བའི་སྒྲོན་མེ།
བ་བསླབ་བྱ་ལ་སོགས་པ་ནི་སྐྱེས་བུ་ཚད་མའི་གཞུང་ལ་བརྟེན་ནས་སྐབས་འདིར་
བྲིས་པ་ཡིན་མ་གཏོགས་ཁུངས་མེད་ལུང་མེད་རྟོག་ངན་འདྲ་བཟོ་བྱས་ཏེ་བྲིས་པ་ཞིག་
མིན་ནོ། སྨྲས་པ།
ཕན་བདེའི་འབྱུང་གནས་རྒྱལ་བསྟན་རིན་པོ་ཆེ། །
འཛམ་གླིང་ཐ་གྲུ་ཀུན་ལ་དར་བ་དང་། །
ཐོག་མེད་འཁོར་བའི་མཁའ་མཉམ་སེམས་ཅན་རྣམས། །
མཆོག་གསུམ་མི་འབྲལ་འགྲོག་པའི་རྒྱུར་གྱུར་ཅིག །
ཅེས་པ་འདི་ནི་སྔ་འགྱུར་དྲེལ་དཀར་དགོན་བཤད་གྲྭ་མི་ཕམ་ལྔ་རིག་ནོར་བུའི་གླིང་དུ་དྲེལ་དཀར་དོན་
གྲུབ་ཚེ་བརྟན་ཞེས་འབོད་པ་དེས་དཀར་ཕྱོགས་དགེ་བའི་ཉིན་ཞིག་ལ་བྲིས་པ་དགེ་བར་གྱུར་ཅིག །
བ་ཀྱི
40



space
The peace of non-harming
འཚེ་མེད་ཞི་བའི་སློབ་སྟོན།
An exhortation towards eirtue that bursta rom the
Tour heart
༄༅། །བརྩེ་སེམས་ཀྱི་ཀློང་ནས་བརྡོལ་བའི་འཚེ་མེད་
ཞི་བའི་དགེ་བསྐུལ།
ཝ་དགོན་ཟླ་བ་སྟོབས་ལྡན།
བྱིན་རླབས་གྲུ་ཆར་འཇོ་བའི་བརྩེ་ཆེན་ཡེ་ཤེས་ཀྱི་ཀློང་ན། །
འགྲོ་ཀུན་སྲིད་ལས་བསྒྲལ་བའི་ཐུགས་རྗེའི་གཡར་དམ་དེ་བཅངས་བའི། །
ཐུབ་དབང་ཉི་བྱེད་དབང་པོའི་ཞབས་སེན་སྤྱི་བོ་ལ་བཀོད་ནས། །
འཁོར་བའི་རྒྱུན་ཐག་གཅོད་པའི་མཆོག་གི་དངོས་གྲུབ་ཅིག་ཞུའོ། །
སྲིད་པའི་འཁྲི་ཤིང་གཅོད་པའི་རལ་གྲི་མཁའ་དབྱིངས་ལ་འཕྱར་ཞིང་། །
ཆོས་ཀུན་དེ་ཉིད་གཟིགས་པའི་པོ་ཏི་སོར་རྩེ་ལ་འཛིན་པའི། །
གུར་ཀུམ་ལྷུན་པོའི་མདངས་འཛིན་སྒེག་ལྡན་འཇམ་དཔལ་གྱི་དཔའ་བོས། །
མུན་པའི་གྲོང་ཚོ་གཏོར་བའི་ལག་ཆ་ད་ལྟ་ཉིད་སྩོལ་ཞིག །
མཚར་སྡུག་འབུམ་གྱིས་འཁྱུད་པའི་ཀ་ཡེ་མཚོ་བྱུང་གི་ལྷ་མོ། །
དུངས་སེམས་མེ་ཏོག་བཞད་པའི་ཉམ་ཆུང་སྐྱེ་འགྲོ་ཡི་ཚོགས་ལ། །
ཐུགས་རྗེ་ཉེ་རིང་མེད་པ་གཞུང་ལས་བཤད་ཚོད་དེ་བདེན་ན། །
རྨོངས་མུན་ལྷིང་འཇགས་དཀྲོག་པའི་རྒྱུད་མང་ལན་གཅིག་རང་གཡར་རོགས།།
དེ་ཡང་ས་འཛིན་གངས་དཀར་ལྷུན་པོས་ཡོངས་སུ་བསྐོར་བའི་འཁོར་ཡུག་
གི་ཁྱབ་ཁོངས་སུ་གཏོགས་ཤིང་། ལས་སྨོན་རྟེན་འབྲེལ་དབང་གིས་ཤ་རུས་སྐྱེ་
རྒྱུད་གཅིག་ལས་ཆད་པའི་གངས་ཅན་སྐྱེ་འགྲོ་ཡོངས་ཀྱི་རྣ་ལམ་དུ་ཆེད་དུ་ཞུ་བསྐུལ།
41



ཉི=3
འཚེ་མེད་ཞི་བའི་དགེ་བསྐུལ།
ཞུམ་མེད་ཀྱི་སྙིང་སྟོབས་དང་། ཟླ་མེད་ཀྱི་ནུས་མཐུ་མངའ་བའི་མཉམ་མེད་ཤཱཀྱའི་
རྒྱལ་པོས་གདུལ་བྱ་སེམས་ཅན་གྱི་རྒྱུད་ལ་ཡོད་པའི་ཆགས་སོགས་ཉོན་མོངས་
པ་དེ་དང་དེ་དག་གདུལ་བའི་ཆེད་དུ་གསུངས་པའི་ཆོས་ཀྱི་ཕུང་པོ་བརྒྱད་ཁྲི་བཞི་
སྟོང་སོགས་གསུང་མཆིས་སོ་ཅོག་གི་ཉིང་ཁུ་དམ་པའི་ཆོས་ནི་ཕྱི་ལུས་ངག་གི་རྣམ་
པ་ཙམ་ལ་གཞག་རྒྱུ་མ་ཡིན་པར་དངོས་དང་བརྒྱུད་ཅི་རིག་པའི་སྒོ་ནས་གཞན་
སེམས་ཅན་ལ་ཕན་བདེའི་མ་ལག་ཏུ་འགྱུར་བའི་ནང་སེམས་ཀྱི་འཁྱེར་སོ་ཞིག་
ལ་གཞག་དགོས་པར་བཀའ་མདོ་རྒྱུད་ལུང་མན་ངག་དུ་མ་ལས་གསུངས་ཀྱང་།ས་
དེང་སང་རང་རེ་གངས་ཅན་པ་རྣམས་ཀྱིས་ང་ཆོས་དར་བའི་ཡུལ་ལ་སྐྱེ། ངར་ལས་
འབྲས་ལ་ཡིད་ཆེས་ཡོད་།་ངས་རྒྱུ་འབྲས་ལ་གཙི་སྲུང་བྱེད་ཅེས་སྟོང་སྐད་ཇི་ལྟར་
སྒྲོག་ཀྱང་། དོན་ལག་ལེན་ལ་བྱམས་སྙིང་རྗེ་བྱང་ཆུབ་ཀྱི་སེམས་གཅིག་དང་མི་
མཐུན་པའི་ཁྱི་དང་སྤྱང་ཀིའི་བརྟུལ་ཞུགས་སྡིག་ཟས་ཤ་ཁྲག་ལ་འཚོ་བ་བརྟེན་པ་
འདི་ཉིད་ཀྱེ་མ་སྐྱབས་ཀྱི་ཕ་མགོན་གྱི་མ་དང་བྲལ་བའི་ཉམ་ཆུང་དུད་འགྲོ་འདི་
དག་གི་ཚེ་སྲོག་བཙན་གྱིས་འཕྲོག་པའི་རྩ་བ་ཡིན་པས་ཁྱོད་ཅག་གིས་དེ་སྤོང་དགོས་
པ་ཡིན་ཏེ། རྒྱུ་མཚན་ཉམ་ཐག་པའི་དུད་འགྲོ་འདི་དག་བདག་ལ་ཚེ་རབས་སྔ་མ་
དང་ད་ལྟ་གཉིས་ཀྱི་རིང་ལ་ཕ་དང་མ་འདྲ་བའི་དྲིན་པོ་ཆེ་ཤ་སྟག་ཡིན་པས་སོ། དེ་
ཡང་ཚེ་རབས་སྔ་མའི་དུས་སུ་དྲིན་ཆེ་ཚུལ་མདོ་བསྡུས་ཙམ་རྗོད་ན་སྲིད་པ་འཁོར་
བའི་གནས་འདིར་ཚེ་རབས་འཁོར་བ་ཐོག་མ་མེད་པ་ནས་ད་བར་དུ་ལས་དང་ཉོན་
མོངས་པའི་དབང་གིས་བར་ཆད་པར་མེད་པ་ཟམ་ཆོས་ཀྱི་ཆུ་མོ་འཁོར་བ་ནམ་བཞིན་
འཁོར་བའི་ཚེ་བདག་གི་ཕ་མ་མ་བྱས་པའི་སེམས་ཅན་གཅིག་ཀྱང་མེད་པར་མ་
ཟད་སེམས་ཅན་རེ་རེར་ཕ་མ་བྱས་པའི་གྲངས་ཀྱང་ཚད་བཟུང་དུ་མེད་པར་མཁས་
t
ར/
42



S + བཅུ། ༧
བུ་
འཚེ་མེད་ཞི་བའི་སློབ་སྟོན།
དང་གྲུབ་པའི་ས་ལ་བཞུགས་པའི་ཚད་མའི་སྐྱེ་བུ་མང་པོ་ཞིག་གིས་གསུངས་ལ།
མ་བྱས་པའི་དུས་སུ་ཡང་ཚེ་འདའི་སོ་སོའི་མ་བཞིན་དུ་མ་རང་ཉིད་བདེ་བ་ལ་རེ་བ་
དང༌། སྡུག་བསྔལ་ལ་འཇིགས་པ་མེད་པར་བུ་ཡི་དོན་དུ་དཀའ་བ་བརྒྱ་དང་ངལ་
བ་སྟོང་དང་དུ་བླངས་ཡོད་པ་ཟུར་ཙམ་གླེང་ན། ཐོག་མ་བར་དོའི་སེམས་ཅན་རང་
ལ་དགོས་པའི་ལུས་བྱིན་ཏེ། ཟླ་བ་དགུ་དང་ཞག་པོ་བཅུ་ཡི་རིང་ལ་མངལ་ན་བསྐྱངས་
བསྐྱངས་ལིས་མི་ཚད་པར། མངལ་ནས་བཙས་པ་ན་དེ་མ་ཐག་ཏུ་ཤི་མ་གསོན་གྱི་
ཉམ་ཆུང་གི་བྱིས་པ་དེ་ཨ་མས་ལག་སོར་མོ་བཅུ་ཡི་རྩེ་ལ་གཡེངས། མི་གཙང་བ་
དལ་གྱིས་བསལ། འཇམ་པོའི་གོས་ཀྱིས་གཡོགས། ཤ་ཆེན་དྲོད་ལ་སྦྱར་། ཞིམ་
པའི་ནུ་འོ་བླུད། ཟས་སྐོམ་ལྕེ་ཡིས་བསྙོད་། ངན་སྣབས་ཁ་ཡིས་བཞིབས། སྐྱག་
གཅིན་ལག་པས་ཕྱིས། བྱམས་པའི་མིག་གིས་བལྟས། དགའ་བའི་འཛུམ་གྱིས་
བསུས། གཅེས་པའི་མིང་ནས་བོས། བུ་ན་བར་དོགས་ཏེ། མོ་ལུང་བརྩིས་གསུམ།
གཏོར་དགེ་རིམ་གྲོ། ལྷ་གསོལ་མཆོད་བསྟོད་སོགས་ཅི་དྲག་དྲག་ལ་འབད། དེ་ནས་
ན་ཅུང་སོན་ནས་བྱིས་པས་ཚིག་ལྡ་ལྡིབ་ཏུ་སྨྲས་པ་དང་གོམ་པ་ཅ་ཅོལ་དུ་སྤོས་པ་
མཐོང་ན་སྨྲ་མི་ཤེས་པའི་དགའ་བ་ཨ་མའི་རྒྱུད་ལ་སྐྱེས། དབྱར་དུས་ཀྱི་ཆར་ཆུ་
སྟོན་དུས་ཀྱི་བ་མོ་དགུན་དུས་ཀྱི་ལྷག་པ་སྤྱོད་དུས་ཀྱི་སེར་བུས་གནོད་པ་ལས་
བསྲུངས། གཞན་ཡང་གད་དང་གཡང་མེ་དང་ཆུ་དུག་དང་མཚོན་སོགས་ཀྱིས་
འཇིག་པ་ལས་སྐྱབས། དེ་ནས་ན་ཚོད་སྨིན་ཞིང་བུ་ཡིས་ཁྱིམ་སོར་ཟིན་པ་ན་མི་
ཚེ་གང་པོར་སྐར་མ་ལ་ཞ་བ་མོ་ལ་ལྷམ་ཤ་རླུང་ལ་ཁ་བྱང་རླུང་ལ་རྒྱབ་བྱས་ནས་
རྔུལ་ཆུའི་ཐིགས་པ་བསགས་བསགས་པའི་ཕ་རྒྱུ་མ་ཟས་ཕྱི་རྒྱུ་ནང་ཟོག་ཡོངས་
སུ་རྫོགས་པར་ཞུམ་པ་དང་ཕངས་སེམས་མེད་པར་དགའ་བཞིན་སྤྲོ་བཞིན་བུ་ལ་



praises these
who love
བྷཨ་ནང་
འཚེ་མེད་ཞི་བའི་དགེ་བསྐུལ།
བཏང་། རང་ལ་ཡོད་ཚོད་ཀྱི་ཤེས་ཡོན་དང་ཉམས་མྱོང་ཐེབས་པའི་རྨོ་རྐོ་སོ་ནམ་
འཚོ་རྫི་ལུག་སོགས་ཀྱི་ལས་ལྷག་ལུས་མེད་པ་བུ་ལ་བསླབས། རང་ནུས་གང་
ཡོད་ཀྱི་བུ་བཟང་ཆོས་ལ་བསྐུལ་ཞིང་བུ་ལ་ཡོན་ཏན་གྱི་ཆ་ཤས་ཕྲ་མོ་ཙམ་ཡོད་
ན་ཡང་ཀུན་ལ་གོ་བར་བྱས། །སྐྱོན་གྱི་ཆ་རི་བོཙམ་ཡོད་ན་ཡང་གང་གི་མི་ཚོར་
བ་སྦས་སྟེ་བཞག་པ་ལ་སོགས་པའི་བཀའ་དྲིན་ཇི་ལྟ་བ་བཞིན་རྒྱལ་བས་ཀྱང་རྗོད་
དཀའ་ན་བདག་གིས་རྗོད་གལ་ལ་ནུས། ཕ་མ་སེམས་ཅན་དེ་དག་གིས་ཚེ་སྔོན་
ལས་ངན་བསགས་པའི་མཐུས་ད་ལྟ་སྤང་བླང་ཕྲ་མོ་ཙམ་ཡང་མི་ཤེས་པའི་བླུན་
རྨོངས། ཐ་ན་རང་སྲོག་ཀྱང་རང་དབང་མེད་པའི་ཉམ་ཆུང་། དབང་ཆེན་མི་ཡིས་
བདག་ཏུ་བཟུང་བའི་དུད་འགྲོ་དང་། མིས་བདག་ཏུ་མ་བཟུང་བའི་དུད་འགྲོ་ཅི་
རིག་པའི་སྐྱེ་བ་བླངས་པའི་དུས་སུ། བདག་རང་ཉིད་བླང་དོར་གྱི་གནད་ཤེས་བདེ་
སྡུག་གི་རྒྱུ་དགེ་སྡིག་ལ་འདོར་ལེན་བྱེད་ནུས་པའི་ལུས་རྟེན་ཁྱད་པ་བར་འདི་འདྲ་
བ་ཞིག་མ་སྔ་མ་ཕྱི་ཐོབ་པའི་ཚེ། མ་གྱུར་བའི་དུད་འགྲོ་འདི་དག་ལ་བཟང་ལན་ངན་
སྤྲོད་ཇ་ལན་ཆུ་འཇལ་མི་བྱེད་པར། དྲིན་ལན་གསེར་གྱིས་འཇལ་བར་ནི་བབ་རྩྭ་
ཟ་དང་འོས་ཆུ་འཐུང་ཡིན་པས། དུད་འགྲོ་འདི་དག་སྔོན་མ་བྱས་པ་དང་། དྲིན་
དྲན་པ་དང་། དྲིན་བཟོ་འདོད་ཀྱི་བློ་གཤའ་མ་ཞིག་རྒྱུད་ལ་བཅངས་ཏེ། དུད་འགྲོའི་
ཤ་ཁྲག་ལ་རྔམ་ཤིང་ཚེ་སྲོག་ལ་རྒོལ་བའི་སྡིག་ཆེན་སྲིན་པོའི་ཆ་བྱེད་ཅན་རྣམས་
ལ་ཤ་ཟ་ཡི་ཉེས་དམིགས། སྲོག་གཅོད་ཀྱི་སྡིག་པ། ཚེ་སླུའི་ཕན་ཡོན། དཀར་
ཟས་ཀྱི་དགེ་མཚན་རྣམས་དྲང་པོ་རྗོད་དེ་སྲོག་གཅོད་དང་ཤ་ཁྲག་སྤོང་བ་ལ་སྐུལ།
དུད་འགྲོ་འདི་རྣམས་ཀྱི་རྣ་བ་ལ་རྗེས་མར་བྱོལ་སོང་གི་སྐྱེ་སྒོ་གཅད་ངེས་ཅན་གྱི་
སངས་རྒྱའི་མཚན་འབུམ་དང་རྒྱུད་སྡེའི་གཟུངས་སྔགས་ཟབ་མོ་རྣམས་སྒྲོག་པ་དང༌།
44
ག་དུས་ དེབ་ (༨༤ ༡༡
ཐག བར་བ་བ་བ། བ་



འཚེ་མེད་ཞི་བའི་སློབ་སྟོན།
བྱིན་གྱིས་བརླབས་པའི་དམ་རྫས་སྦྱིན་པ་དང་། མུ་གེའི་དུས་ལ་རྩྭ་ཆུ་དང་། ལྷགས་
རླུང་གི་དུས་སུ་གྲང་སྐྱོབ་འཚོལ་བར་མ་ཟད་ནད་འགོག་སྲོག་སྲུང་གི་ཐབས་ལ་
རང་ལ་ནུས་ཤུགས་ཡོད་ཚད་གཏད་དེ་འབད་བརྩོན་ཞིག་བྱེད་ན་ཁྱོད་ཚོ་ཚེ་འདི་
ལ་བྱམས་སྙིང་རྗེ་དང་ལྡན་པའི་ཆོས་པ་བཟང་ཤོས་ཤིག་དང་། བསྟོད་བཀུར་སྙན་
གྲགས་དང་ལྡན་པའི་འཇིག་རྟེན་དྲག་ཤོས་ཤིག་ཏུ་འགྱུར་བར་སྨོས་ཅི་དགོས། ཚེ་
ཕྱི་མ་ལ་མངོན་མཐོ་ལྷ་མིའི་འཇིག་རྟེན་དེ་ཡང་སད་དང་སེར་བ། ལོ་ཉེན་དམག་
འཁྲུག གོ་ཀ་ཆོ་འཕྲུལ་སོགས་ཡེ་མེད་པའི་ཁམས་སུ་སྐྱེ་སྟེ། ནང་འབྱུང་བཞི་འཁྲུག་
པའི་ནད་དང་། ཕྱི་གཞན་གྱིས་བྱས་པའི་འཚེ་བ་རྒྱ་ཆེན་མེད་པར། ལུས་སེམས་
ལྷོད་པོའི་ངང་ནས་ཚེ་ཡི་མཐའ་ཕྱིན་པར་འགྱུར་རོ། །ཕ་མ་གྱུར་པའི་སེམས་ཅན་
དེ་དག་ཚེ་འདི་ལའང་དྲིན་ཆེ་བ་ནི། ཚེ་སྔོན་ལན་ཆགས་ཀྱི་དབང་གིས་ད་ལྟ་ཁྱོད་
ཚོའི་སྒོ་ལ། རྟ་ནོར་ལུག་གི་ལུས་བླངས་ཏེ། ཁྱིམ་གྱི་རྒྱན་དང་འཚོ་བའི་རྟེན་བྱེད།
སྤུ་ཁུ་རྩིད་ཟེ་རྔ་མ་རྣམས་ཀྱིས་སྦྲ་ནག་བཟོས་ཆར་རླུང་གིས་གནོད་པ་འཇོམས། ཞོ་
འོ་མ་མར་ཆུར་བ་ཐུད་ཕྱེ་མར་རྣམས་ཀྱིས་བཀྲེས་སྐོམ་གྱི་སྡུག་བསྔལ་སེལ། དབུལ་
འཕོངས་ཀྱི་འཇིགས་པ་ལས་སྐྱོབ་པས། ཁྱོད་ཅག་ས་མཐར་འགྲིམ། སྡེ་མཐའ་རྟུལ་
ཏེ་ལག་སློང་ཕོར་ཤ་རེ་འགྲོ་མི་དགོས་པར། བརྒྱགས་སྐད་སྒྲོག ཕྱུག་ཉམས་སྟོད་
དེ་འདུག་ཆོག་པར་ཡང་ཟོག་དང་ལུག་འདི་དག་གིས་དྲིན་ཡིན་མིན་ལ་དོགས་པ་
སུ་ལ་ཤར། ཡང་འབྲོག་པ་རྣམས་ཀྱིས་གཡག་དག་ལ་འདེགས་དཀའ་བའི་རྒྱབ་
ཁལ་བཀལ། ཆུ་འཕྲང་ལམ་གསུམ་བརྒྱུད་དེ་ཟླ་ལམ་དང་ཞག་ལམ་ལ་འདེད་
ན་ཡང་དང་དུ་ལེན། རོང་པ་རྣམས་ཀྱིས་མཛོ་གླང་ལ་གྱོང་མཁྲེགས་ཅན་གྱི་ས་
ཞིང་རྨོ་བཞིན་འཕོང་ལྕགས་ཀྱིས་བྲབས་པའི་ན་ཟུག་བཟོད་དཀའ་བ་ཐོག་ཏུ་ཁེལ་
5



འཚེ་མེད་ཞི་བའི་དགེ་བསྐུལ།
ཡང་ཞེ་འཁོང་མེད་པར་མི་ཡི་གཡོག་བྱེད། རྫི་བོ་དང་མགྲོན་པོ་རྣམས་ཀྱིས་རྟ་
དང་སྣ་ལོ་ལ་རྒྱབ་ཆད་གློ་མ་བུག་བར་དུ་ཞོན་ན་ཡང་ད་རུང་མི་ལ་ཕན་འདོགས་
པ་འདི་ལ་ཁྱོད་ཚོས་བསམ་བློ་ཞིབ་མོར་ཞིག་གཏོང་དང་། འདི་དག་དྲིན་མི་ཆེ་
འམ། གནོད་པར་བྱེད་ཕོད་དམ། འོ་དེ་ངོ་མ་ཁྱོད་བདེན་སེམས་ཅན་འདི་དག་
ཚེ་སྔ་ཕྱི་གཉིས་ལ་ཕ་དང་མ་འདྲ་བའི་དྲིན་ཆེན་ཡིན་འདུག དེ་ལ་ཕན་པ་ཞིག་
མ་སྒྲུབ་ཀྱང་གནོད་པ་བྱེད་ག་ལ་ཕོད། འོན་ཀྱང་ཤ་འདི་ཟ་ཡང་འདྲ་མ་ཟ་ཡང་
འདྲ་སེམས་ཅན་དེ་ཤི་ཟིན་པར་ཡིན་པས་ཅི་གནོད་སྙམ་ན། ཨ་དེ་ཁྱོད་ཀྱི་བསམ་
བློའི་གནད་རྩ་འཁྱུག་པར་ཡིན་ཏེ། སེམས་ཅན་དེ་ཤི་དགོས་པའི་རྒྱུ་མཚན་ཅི་
ཡིན་ཞེ་ངས་དྲིས་ན་ལན་ཅི་སྨྲ། དེ་སྔ་ཟོག་ལུག་ཁྲི་ཕྲག་མང་པོ་ཞིག་བཤས་ར་
ལ་བཅུག་སྟེ། གསོན་སྐེ་གྲི་ཡིས་བཅད། མགོ་བོར་རྡོག་པས་བརྫིས། ཁྲག་གི་
མཚོ་མོ་འཁྱིལ། སྡིག་པའི་ན་བུན་འཁྲིགས། ཤ་ཡི་རྩིག་པ་བརྩིགས། རུས་
པའི་གྲམ་པ་ཆགས། བཙོ་རླུང་གི་འདམ་རྫ་བ་གྱུར་པ་སོགས་ཡ་ང་བའི་ལས་དེ་
རྣམས་རང་རེ་རྣམས་ཀྱིས་ཤ་ཟ་བའི་རྐྱེན་གྱིས་མིན་ནམ། དེང་སང་རྒྱ་ཡུལ་ནས་
རྒྱ་མི་འགའ་ཡིས་ཉ་སྦྲུལ་སྦལ་ལྕོང་འབུ་སྲིན་བྱ་ཕག་མཐའ་ཡས་པ་ཞིག་རླངས་
འཁོར་ནང་ལ་ཁྱེར་ཡོང་ནས། འཇིགས་རུང་སྲིན་པོའི་གླིང་ཞེས་པ་དེའང་མིང་ཆེ་
བ་ཙམ་ལས། དོན་ལ་འདི་ལས་ཐུ་ཐབས་མེད་བསམ་བསམ་གྱི་དབང་ཤེད་ཀྱིས་
གཉའ་གནོན། བཅད་བཏུབ་ཀྱིས་མནར་བཅོད་དེ་དག་ཡང་རང་རེ་རྣམས་ཀྱིས་
ཤ་ཟ་བའི་རྐྱེན་གྱིས་མིན་ནམ། ད་རུང་ཡང་ཤ་ཟ་བར་མཚམས་འཇོག་ཅིག་མ་
བྱས་ན། དུད་འགྲོ་རྣམས་མནར་གཅོད་ཀྱི་འོག་ནས་ཐར་དུས་དང་། ཁྲག་གི་མཚོ་
མོ་ལ་སྐམ་དུས་མེད་པར། སྲོལ་རྒྱུན་ངན་པ་འདི་རྒྱ་ཇེ་ཆེ་དང་གཏིང་ཇེ་ཟབ་འགྲོ་
46



འཚེ་མེད་ཞི་བའི་སློབ་སྟོན།
གཏན་གཏན་རེད། དམར་ཟས་ལ་འཚོ་བ་སྤྱོད་པ་འདི་རྒྱུན་འགོག་ཅིག་ནུས་ན་
ཨེ་མ་དུད་འགྲོ་དག་ལ་ཚེ་སྲོག་གི་རང་དབང་འཐོབ་ངེས་ཏེ། ཤ་ཟ་བ་པོ་མེད་ན་
ཤ་ཉོ་བ་མེད་ལ་དེ་མེད་ན་དུད་འགྲོ་རྣམས་གསོད་པ་ལ་དོན་མེད་དེ། སྡིག་ཅན་
གཏུམ་དྲག་ཅན་རྣམས་ཀྱིས་ཤ་ཉོས་པའི་རིན་གྱི་ཆེད་དུ་ཉེས་མེད་ཀྱི་སེམས་ཅན་
ཚད་མེད་པ་ཞིག་གི་ལས་དབང་སྡུག་ལ་སྦྱར་བར་ཡིན་གྱི། སྡིག་ཅན་ཤན་པ་དང་
དུད་འགྲོའི་བར་ལ་འཁོན་འབྲས་ཡོད་པའི་དབང་གིས་གསོད་པར་མ་ཡིན་པའི་
ཕྱིར་ཏེ། འཇམ་དཔལ་གྱིས། རྫས་འཐོབ་དོན་དུ་སྲོག་གཅོད་དང་། །བཟའ་བའི་དོན་
དུ་རིན་འཇལ་བ། །གཉིས་པོ་དག་ཀྱང་གསོད་པོ་སྟེ། །དུ་འབོད་ལ་སོགས་རྣམས་
སུ་འཚེད། །རྫས་ཀྱི་དོན་དུ་སེམས་ཅན་གསོད། །རྫས་སྟེར་མེད་ན་སུས་ཀྱང་མིན། །
བྱ་དང་བྱེད་པོ་ཡང་དག་འབྲེལ། །རྟག་ཏུ་སྲོག་ཆགས་གསོད་པ་པོ། །གང་ཚེ་རྫས་
ཀྱིས་ཉ་ཉོས་པས། །ཁྱིམ་གནས་རྣམས་ལ་སྡིག་མེད་ན། །དེ་བཞིན་གཟུགས་སྐུ་
ལ་སོགས་པ། །བྱས་པའམ་ཇི་ལྟར་བསོད་ནམས་འགྱུར། །མཆོད་རྟེན་རྩིགས་
མཁན་གྱིས་བྱས་དང༌། །ཉ་ནི་ཉ་བས་བསད་པ་སྟེ། །མཆོད་རྟེན་ཕྱག་བྱེད་བྱེད་
པོ་མིན། །ཉ་ཟོས་གསོད་པ་པོ་ལ་མིན། །གང་ཚེ་ཉ་དེ་ཟོས་པ་ཡི། །སྡིག་པ་ཟ་
བ་པོར་མེད་ན། །དེ་ཚེ་མཆོད་རྟེན་མཆོད་པ་ཡི། །བསོད་ནམས་མཆོད་བྱེད་པོ་
ལ་མེད། །གསོད་པ་པོ་དང་ཟ་བ་པོ། །གཉིས་པོ་དག་ཀྱང་སོ་སོ་སྟེ། །གསོད་པ་
པོ་ནི་ནོར་ལ་སྲེད། །ཟ་བ་པོ་ནི་ཟས་ཀྱི་དོན། །གསོད་པོ་ནོར་ལ་སྲེད་པ་དག །
བསྐལ་བ་འབུམ་དུ་འཚེད་པའོ། །ཟ་བོ་ཤ་ལ་སྲེད་པ་དག །བསྐལ་བ་བྱེ་བར་
འཚེད་པའོ། །ཉན་ཐོས་ཀྱིས་ནི་ཆེད་དག་ཏུ། །ཉ་བས་ཉ་ནི་བསད་པ་དང་། །བྲམ་
ཟེ་ཡི་ནི་ཆེད་དག་ཏུ། །ཆང་མས་ཆང་ནི་བྱས་པ་དང་། །ཁ་ན་མ་ཐོ་མེད་གཞན་མིན། །
47



འཚེ་མེད་ཞི་བའི་དགེ་བསྐུལ།
ཤ་ཟ་བ་ཡི་མི་གང་ཞིག །དང་པོ་ཡི་དྭགས་འགྲོ་བ་སྟེ། །ཕྱི་ནས་ངུ་འབོད་འགྲོ་བའོ། །
ཤ་ཟ་བ་ལ་སྙིང་རྗེ་དང་། །ཆང་འཐུང་བ་ལ་དགའ་བ་དང་། །ཕ་རོལ་བུད་མེད་འཛིན་
གསུངས་པ། །སྨད་པའི་ལས་བྱེད་བཏང་སྙོམས་མེད། ཅེས་གསུངས་སོ། །ཡང་གང་
ཟག་འགའ་ཞིག་གིས་རང་ཉིད་དུད་འགྲོའི་ཤ་ལ་སྲེད། ཁྲག་ལ་རྔམ། ཚེ་སྲོག་ལ་
འཚེ་བའི་དབང་གིས་འདི་ལྟར། ཤ་ཟ་བ་དུད་འགྲོའི་སྲོག་དམར་གཅོད་པའི་རྩ་བ་
ཡིན་ཡང་སྐྱོན་མེད་དེ། དུད་འགྲོ་ལ་བདེ་སྡུག་གི་ཚོར་བ་སྐྱེ་རྒྱུ་མེད་པའི་ཕྱིར་དང་
ཡོད་ཀྱང་བླུན་པས་འཇིགས་མི་ཤེས་པའི་ཕྱིར་ཟེར་བར་ནི། ཧ་ཧ་དེ་ཁྱོད་ཀྱི་ཞེ་
འདོད་ཡིན་ན་ཤིན་ཏུ་བླུན་ཏེ། དུད་འགྲོ་རྣམས་ལ་སེམས་དང་ཚོར་བ་མེད་ན་རྟ་
ནོར་ལུག་གསུམ། རི་སྐྱེས་སྲོག་རྣམས་ཀྱིས། ལ་ཁའི་རྩྭ་ཟ། ལུང་ཁུང་གི་ཆུ་འཐུང་།
དྲོ་འཇམ་གྱི་ཉི་མ་ཅི་ལ་ལྡེ། ཆགས་པས་མཁྲིག་སྦྱོར་བྱེད་པ་དང་། མོ་ཕྱུགས་ཀྱིས་
ཕྲུ་གུ་ལ་བརྩེ་བ་ཡང་སེམས་དང་ཚོར་བ་ཡོད་པའི་རྟགས་མིན་ནམ། སྡང་བས་
ཕན་ཚུན་གནོད་པ་བརྩོམས་པ་དང་གསོད་གཅོད་བྱེད་པ་དེ་དག་སེམས་ཚོར་ཡོད་
པའི་རྟགས་ཨི་རེད། དུད་འགྲོ་འདི་རྣམས་སྤྱི་བདེ་བ་ལ་ཆགས་སྡུག་བསྔལ་ལ་
འཇིགས་པ་མ་ཟད་སྲོག་གཅོད་ཀྱི་སྡུག་བསྔལ་ལ་ཧ་ཅང་སྐྲག་པ་ནི་མཁས་དབང་
ཚུལ་ཁྲིམས་བློ་གྲོས་མཆོག་གི་ཞལ་ནས་འདི་ལྟར་ལྕགས་སྦྲུལ་ལོའི་སྟོན་དུས་སུ་
བཤས་ར་ཆུང་ངུ་ཞིག་གི་ནང་ན་གཡག་བརྒྱད་འདུག དེ་ལས་གསུམ་རྒྱ་ཤན་པ་
འགའ་ཞིག་གིས་རྐེ་བཅད་ནས་བསད་དེ་པགས་པའི་སྟེང་ན་ཤ་ལས་བྱེད་ཀྱིན་
འདུག དེའི་དྲུང་ན་ཡོད་པའི་གཡག་གསོན་པོ་རྣམས་ལས་གཡག་གསར་ཞིག་
གི་མིག་ནས་མཆི་མ་ཤ་ར་ར་ཡོང་གི་འདུག ངེད་དྲུང་དུ་སོང་ནས་ཞིབ་པར་བལྟས་
པས་མིག་ན་བ་སོགས་རྐྱེན་གཞན་གྱིས་ནི་མིན་ངེས་པར་རེད། གཡག་གཞན་
48



འཚེ་མེད་ཞི་བའི་སློབ་སྟོན།
དག་ཀྱང་ལུས་འདར་ཤིག་ཤིག་བྱེད་ཀྱིན་འདུག དེས་ན་སེམས་ཅན་གསོད་ཚེ་
སྡུག་བསྔལ་ཆུང་ཐབས་བྱེད་རྒྱུ་འདི་ཐམས་ཅད་ཀྱིས་བཏང་སྙོམས་སུ་མི་འཇོག་
པར་དོ་སྣང་ཞིག་བྱེད་པར་ཞུ་ཞུ། གསུངས་པ་ཁྱོད་ཀྱི་མ་ཐོས་སམ། དེ་ཐོས་
ཀྱང་ཡིད་མི་ཆེ་ན། དེ་འདྲ་བའི་ལོ་རྒྱུས་མང་པོ་ཞིག་ཡོད་ཀྱང་ཁྱོད་ལ་བཤད་ན་
ཕན་པ་ཆེས་མི་འདུག་པས། ཁྱོད་ཉིད་ཀྱིས་བཤའ་ལུག་དང་བཤའ་ཟོག་རྣམས་
ལ་ཞིབ་དཔྱད་ཞིག་གྱིས་དང་ཤེས་ཡོང་། ཡང་མི་འགའ་ཞིག་གིས་ཤ་ཡི་ཉེས་
དམིགས་རྒྱ་ཆེན་པོ་རྗོད་ཀྱང་འདྲ་མ་རྗོད་ཀྱང་འདྲ་གཟུ་བོའི་སྒོ་ནས་བརྟག་དཔྱད་
ཞིག་བྱེད་ན། ལྕེ་ཐོག་གི་དྲོ་བ་ཙམ་གྱིས་ཆེད་དུ་དྲིན་ཆེ་བའི་སྒོ་ཕྱུགས་རྣམས་
གཤས་ལ་ཕབ་པ་འདིར་ཁྲེལ་གཞུང་གཏན་ནས་མེད་པའི་ལས་སུ་ཤེས་ནུས་
ཀྱང་། ཆུང་ནས་ད་བར་དུ་ཤ་ཟ་བ་ལ་གོམས་པས་གློ་བུར་དུ་ངན་གོམས་ཀྱི་
རྒྱུན་ཟློག་དཀའ་འོ་ཞེ་ན། དེ་ཟློག་པའི་ཐབས་ཡོད་དེ། ཁྱོད་ཀྱིས་ཤ་མཐོང་མ་
ཐག་ཏུ་ཁྱི་གློ་བ་དང་འཕྲད་པ་བཞིན་མིན་པ་ཤ་འདི་འབྱུང་ཁུངས་ཞིག་ཚོལ་དང་།
འདི་གནམ་ནས་བབས་པ་མིན། ས་ནས་སྐྱེས་པ་མིན། ཚེ་སྔོན་མའི་མ་ད་ལྟར་
དྲིན་ཆེ་བའི་འབྲི་རྒན་དང་གཡག་རྒན་དེ་རྣམས་ཀྱི་ལུས་ཀྱི་ཤ་ཡིན་པས། འདི་
ཟ་ན་ཨ་མའི་ཤ་ཟ་བ་དང་ཅི་ཁྱད་སྙམ་པའི་བློ་ཐག་རྦད་ཀྱིས་ཆོད་དང་ཁྱོད་ལ་
སྔ་སྐྱེས་མ་མྱོང་བའི་མྱོང་ཚོར་གསར་པ་ཞིག་སྐྱེ་ངེས་ཅན་རེད། ད་རུང་ཡང་ཤ་
ལ་ཆགས་སྲེད་སྐྱེ་ན། ཨ་སེམས་ཅན་འདི་གསོད་པའི་ལས་རང་ཐོག་ལ་བབས་
ནས། བདག་བཤས་རར་ཚུད་དེ་གཟུགས་བཞི་ཐག་པས་སྡོམ་གསོན་རྐེ་གྲི་ཡིས་
གཅད། ཟུངས་ཕྲག་ཕྱི་ལ་འཕོ་ན་ཅི་བྱེད། ཡང་ན་ཁ་མཆུ་ཐག་པས་སྡོམ། དབུགས་
ཀྱི་རྒྱུ་འགྲོ་དགག་ན་ཅི་འགྱུར་སྙམ་པའམ། དངོས་སུ་དུས་ཅུང་ཟད་ལ་དབུགས་
9



འཚེ་མེད་ཞི་བའི་དགེ་བསྐུལ།
ཀྱི་རྒྱུ་འགྲོ་ཁོགས་དང་བྱོལ་སོང་གསོད་པའི་སྡུག་བསྔལ་ཤེས་ཡོང་། ཡང་ན་
ཉམ་ཆུང་བཙན་གྱིས་འཛིན། བྲང་མདོ་གྲི་ཡིས་གཤག མ་ཤི་ཁོག་ལག་སྤྲད།
སྲོག་རྩ་ཤུགས་ཀྱིས་གཅོད་ན་བཟོད་ཅི་ལ་ནུས། ད་ལྟ་ཚེར་མ་ཟུག་པའི་ཟུག་
རྫུ་ཡང་བཟོད་མི་ནུས་པ་བདག་ཨ་ཁ་ཁ་ཡང་ཡང་དུ་དྲན་ན་ཤ་ཁྲག་ལ་ཞེན་པ་
གཏིང་ནས་ལོག་པའི་ཚོར་སྣང་ཞིག་མི་སྐྱེ་རང་དབང་ཅི་ལ་ཡོད། ཡང་ཤ་ཁྲག་
ལ་བག་མེད་དུ་སྤྱོད་པའི་ཅོལ་ཆུང་འགའ་ལ། ཤ་སྤོང་བའི་ཐབས་ཡང་ཡང་དུ་
བརྗོད་པའི་གཞུག་ཏུ། སྒྱུ་ཐབས་ཀྱིས་འདི་ལྟར་སྨྲ་འདུག གོང་གསུངས་བཞིན་
ཤ་ཟ་བ་འདི་སྡིག་པ་ཆེན་པོ་ཞིག་ཡིན་འདུག་ཀྱང་། བདག་ནི་ལུས་ཟུངས་ཤིན་
ཏུ་སྡུག་པས་ཤ་ཟ་ན་མ་གཏོགས་རླུང་རྐྱེན་གྱིས་ནད་དུ་མ་ཞིག་འཁྲིད་དེ། མ་
འཆི་ན་ཡང་ནད་འོག་ནས་མི་ཐར་ངེས་ཅན་རེད། དེས་ན་བསྔོ་བ་སྨོན་ལམ་བཟང་
ཐག་ཆོད་པ་ཞིག་བྱེད་ནས་ཤ་མི་ཟའམ་ཟེར་འདུག དེ་ལ་སྟོན་པ་སངས་རྒྱས་
ཀྱིས་ཆེས་བསྔགས་པ་བརྗོད་པའི་ཟས་དཀར་གསུམ་དང་མངར་གསུམ་རོ་བཅུད་
དང་ལྡན་པའི་འཚོ་བ་རྣམས་ལེགས་པར་སྤྱོད་དང་། ཤ་མི་ཟ་བ་ཙམ་གྱིས་མི་འཆི་
བའི་ཁག་ངས་ཁུར་ཆོག གཞན་ཡང་ཁྱོད་ཚེ་རིང་བ་དང་ནད་མེད་པར་འདོད་ན་
ཐབས་ཀྱི་མཆོག་གཞན་སྲོག་གཅོད་པ་དང་གཅོད་དུ་འཇུག་པ་གཉིས་པོ་སྤོང་དགོས་
ཏེ༑ ཚེ་ཐུང་བ་དང་ནད་མང་བ་འདི་དག་ཚེ་སྔོན་སེམས་ཅན་བསད་པ་དང་བསད་
པ་བརྩམས་པའི་རྒྱུ་མཐུན་ཡིན་ལ། ཚེ་འདི་ལ་ཡང་སེམས་ཅན་མང་པོའི་སྲོག་
དབུགས་འཕྲོག་པ་དང་ཁྱད་པར་དུ་ཤ་གནའ་དགོ་གསུམ། རྐྱང་འབྲང་རི་དྭགས་
མཐའ་ཡས་པ་ཞིག་ཡུལ་ལྷ་གཞི་བདག་ལྷ་སྲིན་སྡེ་བརྒྱད་རྣམས་ཀྱིས་སྒོ་ཟོག་དང་
སྒོ་ཁྱི་ཉིད་དུ་བདག་ཏུ་བཟུང་ཡོད་པས། དེ་དག་ལ་གནོད་པ་སྐྱེལ་ན། ད་ལྟ་མི་
50



འཚེ་མེད་ཞི་བའི་སློབ་སྟོན།
འདོད་པ་སྣ་དགུ་འབྱུང་བར་མ་ཟད་འཇིག་རྟེན་ཕྱི་མ་ལ་ཡང་སྡུག་བསྔལ་བ་ནི།
མདོ་ལས། རྒྱལ་པོ་མཁས་པས་ནི་སྲོག་གཅོད་པ་མི་བགྱིའོ། དེ་ཅིའི་སླད་དུ་ཞེ་
ན༑ རྒྱལ་པོ་ཆེན་པོ་སྐྱེས་བུ་དེ་གང་ཟག་སྲོག་གཅོད་པ་ནི་ཚེ་ཐུང་བར་འགྱུར་བ་
དང་། སེམས་ཅན་དམྱལ་བ་དང་། དུད་འགྲོའི་སྐྱེ་གནས་དང་། གཤིན་རྗེའི་འཇིག་
རྟེན་དུ་སྐྱེ་བར་འགྱུར་བའི་སླད་དུ་འོ། །དེ་ལ་འདི་སྐད་ཅེས་བགྱི་སྟེ། སྲོག་གཅོད་
བགྱིས་པའི་གང་ཟག་ནི། །ཚེ་ཐུང་ནད་ཀྱང་རབ་ཏུ་མང་། །གང་ན་མི་བདེ་ཆེ་བ་
ཡི༑ ༑སེམས་ཅན་དམྱལ་བར་སྐྱེ་བར་འགྱུར། །དེ་བས་སྡུག་བསྔལ་མི་འཚལ་
ཞིང་། །ཚེ་འདིར་བདེ་འཚལ་མཁས་པ་ཡིས། །གཞན་གྱི་སྲོག་གཅོད་མི་བགྱི་སྟེ། །
སྲོག་ཆགས་རྣམས་ནི་བདག་བཞིན་སྲུང་། །ཞེས་དང་། དོང་སྤྲུག་གི་རྒྱུད་ལས།
ཤ་ཟོས་ན་ཞེ་སྡང་གི་ལས་སྐྱེ༔ རྒྱུ་ལྕི་འོ༔ ཁྲག་འཐུང་ན་གཏི་མུག་གི་ལས་སྐྱེ༔ རྐྱེན་
ལྕི་འོ༔ ཆང་འཐུང་བ་ལས༔ ཤ་ཁམ་གཅིག་ཟོས་པ་སྒྲིབ་པ་ཆེ༔ རང་གིས་སྲོག་
བཅད་པའི་ཤ་ལོ་བརྒྱར་ཟོས་པ་ལས༔ སྲོག་བཅད་པའི་ཁྲག་ཐིགས་པ་གཅིག་
བཏུང་བ་སྡིག་ཆེ༔ དེ་ཅིའི་ཕྱིར་ཞེ་ན༔ རྒྱུ་རྐྱེན་ལས་བྱུང་བ་དང་༔ ཁྲག་ཅེས་བྱ་བ་
ནི༔ དངོས་པོ་མཐོང་ན་ཁམས་གསུམ་སྐྱག༔ འཐུང་བ་མཐོང་ན་སྲིད་གསུམ་བརྒྱལ
ལས་སྒྲིབ་ཐམས་ཅད་བསྐྱེད་པ་གཅིག་ཡིན༔ འབྲས་བུའི་ཕྱོགས་བརྩི་བ་ན༔ རང་
གི་ཆང་འཐུང་ནས་ལས་མ་བསགས་ན༔ སྐྱེ་བ་གཅིག་གིས་ཡི་དྭགས་སུ་སྐྱེ་བར་
འགྱུར༔ ལས་བསགས་ན་ཚ་བའི་དམྱལ་བར་སྐྱེ་བར་འགྱུར་རོ། །རང་གིས་སྲོག་
མ་བཅད་པའི་ཤ་ཟོས་ན་སྐྱེ་བ་གཅིག་གིས་དམྱལ་བའི་གནས་སུ་བསྐལ་བ་གཅིག་
གནས་པར་འགྱུར༔ རང་གིས་སྲོག་བཅད་པའམ༔ གཅོད་པར་བསྐུལ་བའི་ཤ་ཟོས་
ན༔ སྐྱེ་བ་གཅིག་གིས་བསྐལ་བར་འབུམ་དུ་དམྱལ་བར་གནས་པར་འགྱུར་རོ༔
5



འཚེ་མེད་ཞི་བའི་དགེ་བསྐུལ།
གཞན་གྱིས་སྲོག་བཅད་པའི་ཁྲག་འཐུང་ན༔ རྟེན་ཅིང་འབྲེལ་བར་འབྱུང་བའི་ཁྱད་
པར་ཏེ༔ རང་གིས་ཡུལ་གང་ཡིན་པའི་ཁམ་གཅིག་འཐུང་ན༔ བསྐལ་བ་རེ་དཀོན་
མཆོག་གསུམ་གྱི་སྒྲ་མི་གྲགས་པའི་གནས་སུ་སྐྱེའོ༔ ཚེ་གཅིག་ཏུ་འཐུང་ན་བསྐལ་
བ་གྲངས་མེད་པར་ཞིག་འཁོར་བར་འཁྱམ་མོ༔ སྲོག་མ་བཅད་པའི་ཁྲག་འཐུང་
ན༔ ཚེ་ཕྱི་མ་ལ་དུད་འགྲོའི་སྐྱེ་བར་བདུན་ལེན་ནོ༔ རང་གིས་སྲོག་བཅད་པའི་ཁྲག་
ལན་གཅིག་འཐུང་ན༔ ཁྲོ་ཆུ་ཚ་མོ་བླུགས་པའི་གནས་སུ་སྐྱེའོ༔ རང་གིས་བསད་
པའི་ཤ་དྲོན་མོ་དང་ཁྲག་དྲོན་མོ་རང་གི་ལུས་དང་མཉམ་པ་ཞིག་ཟོས་འཐུང་ན་ཚེ་
འདིའི་ཕྱི་མ་ལ་བསྐལ་བ་གཅིག་ཁྲོ་ཆུ་ཁོལ་མའི་གནས་སུ་སྐྱེ་བར་འགྱུར་རོ༔ ཤ་
དམར་པོ་དང་ཁྲག་དམར་པོ་ཟོས་ན་སྐྱེ་བ་བདུན་འདས་པའི་ཕ་རོལ་ཏུ་ཁྲོ་ཆུ་ཁོལ་མ་
བླུགས་པའི་གནས་སུ་སྐྱེ་བར་འགྱུར་རོ༔ ཤ་བཙོས་པ་དང་ཁྲག་བཙོས་པ་ཟོས་
ན༔ སྐྱེ་བ་བཅུ་འདས་པའི་ཕ་རོལ་ཏུ་ཁྲོ་ཆུ་ཁོལ་མའི་གནས་སུ་སྐྱེ་བར་འགྱུར་རོ
དེ་བཞིན་དུ་ཤ་དང་ཁྲག་ནི་ཁམས་གསུམ་འཕུང་བར་བྱེད་པའི་ཟས་ཡིན་ཏེ༔ བདག་
པོ་མང་པོ་བརྒྱུད་པའི་ཤ་ནི་ཉེས་པ་ཆུང་སྟེ༔ དཔེར་ན་བདག་པོ་བརྒྱ་བརྒྱུད་ནས་
སྐྱེ་བརྒྱའི་འོག་ཏུ་དམྱལ་བར་འགྲོ་དགོས་ཏེབཅུ་བརྒྱུད་བཅུའི་འོག དེ་བཞིན་
འགྱུར་ཤེས་པར་བྱའོ༔ དེ་བཞིན་དུ་རང་བཞིན་གྱི་ཤི་བའི་ཤ་ལས་བསད་པ་གཅིག་
ལྕིའོ༔ གཞན་གྱིས་བསད་པ་བརྒྱ་ལས་རང་གིས་བསད་པ་གཅིག་ལྕིའོ༔ རང་གིས་
བསད་པའི་ཤ་བཅུ་ལས་གཞན་བསྐུལ་ནས་བསད་པ་གཅིག་ལྕིའོ༔ དེ་ལྟ་བུའི་
འགྱུར་ཤེས་པར་བྱའོ༔ དེ་ལྟར་དུག་གསུམ་སྐྱེ་བའི་ཟས་ཤ་ཁྲག་ཆང་གསུམ་རྟག་
པར་ཟོས་ན༔ ཟས་ལ་བརྟེན་ནས་ཉོན་མོངས་པ་ལྔ་སྐྱེ་བར་འགྱུར་རོ༔ ཞེས་གསུངས་
སོ༑ ༑རབ་ཏུ་བྱུང་བ་རྣམས་ལ་དམིགས་ཀྱིས་བསལ་ཏེ་བཤད་ན། དེང་སང་སྙིགས་
52



འཚེ་མེད་ཞི་བའི་སློབ་སྟོན།
མའི་རང་རྟཊ་མངོན་གྱུར་ཏེ། ཐུབ་དབང་ཉི་བྱེད་དབང་པོའི་ཞབས་ཀྱི་རྗེས་སུ་འཇུག་
པར་ཁས་འཆེ་བཞིན་པའི་བཙུན་པ་དང་བཙུན་མ་མཐའ་ཡས་པ་ཞིག་གིས། ཁྱིམ་
པ་ཐ་མ་པའི་སྤྱོད་ཚུལ་དང་རྗེས་སུ་མཐུན་པ་ཤ་དང་ཁྲག་གི་འཚོ་བ་ཆེད་དུ་གཉེར་
བ་ནི། སྟོན་པ་ཐུགས་རྗེ་ཅན་གྱི་གསུང་བསྟན་པ་དྲི་མ་མེད་པའི་སྒོར་ཞུགས་པ་
ཡིན་ན། གཞན་སེམས་ཅན་ལ་གནོད་པར་འགྱུར་བའི་ཁ་ཟས་འདི། སྤོང་ན་མ་
གཏོགས་བསྟན་པའི་སྙིང་པོ་བྱམས་པ་དང་སྙིང་རྗེ་གཞན་ཕན་བྱང་ཆུབ་ཀྱི་སེམས་
གང་དུ་ཡང་མི་མཐུན་པར་འགྱུར་བ་དང་། སེམས་ཅན་ལ་འཚེ་བར་སྤྱོད་པ་ཁོ་ནས་
ཀྱང་སྐྱབས་འགྲོའི་བསླབ་བྱ། སོ་ཐར་གྱི་སྡོམ་པ། བྱང་སེམས་ཀྱི་བསླབ་པ། སྔགས་
ཀྱི་དམ་ཚིག་ཀྱང་ཉམས་ཤིང་། རྒྱལ་བ་སྲས་བཅས་ཀྱི་རྣམ་ཐར་དང་ཡང་མི་མཐུན་
པར་འགྱུར་ཏེ། དམ་པ་གོང་མ་རྣམས་ཀྱིས་བདག་གི་བདེ་བ་དེ་གལ་ཙམ་གྱི་ཆེད་
དུ་༑ གཞན་གྱི་ཚེ་སྲོག་ལ་གནོད་པར་བསྐྱལ་བ་ལྟ་ཅི། གཞན་བདེ་བའི་ཆེད་དུ་
རང་གི་ལུས་སྲོག་ལ་ཡང་ཕངས་སེམས་མེད་པ་དགའ་བཞིན་སྤྲོ་བཞིན་བཏང་བར་
ནི༑ དཔེར་ན། སྔོན་འཛམ་བུའི་གླིང་འདིར་སྟོན་པ་སངས་རྒྱས་ཀྱིས་སྤྲུལ་པར་
རྒྱལ་པོ་ཤི་བི་ཞེས་བགྱི་བ་ཞིག་བྱུང་བ་དང༌། དེ་ཡི་ཚེ་རྒྱལ་པོ་དེ་འཛམ་བུའི་གླིང་
འདི་ལ་དབང་མཛད་དེ། ཐམས་ཅད་ལ་བྱམས་པ་དང་། སྙིང་རྗེས་མ་ཁྱབ་པ་མེད་
པར་བཞུགས་པའི་དུས། ལྷ་ཡི་དབང་པོ་བརྒྱ་བྱིན་ལུས་ཀྱི་ཡོན་ཏན་ལྔ་དང་བྲལ་
ཏེ༑ ཚེའི་དུས་བྱེད་དུ་ཉེ་བས་ཤིན་ཏུ་མི་དགའ་སྟེ། མྱ་ངན་བྱེད་པ། བི་ཤྭ་ཀརྨས་
མཐོང་ནས། བརྒྱ་བྱིན་ཁྱོད་ཅིའི་སླད་དུ་མྱ་ངན་མཛད་ཅིང་མི་དགྱེས་ཞེས་གསོལ་
བ་དང་། བརྒྱ་བྱིན་གྱིས་སྨྲས་པ། ང་ནི་ཚེའི་དུས་བྱེད་དུ་ཉེ་བས། འཇིག་རྟེན་འདིར་
སངས་རྒྱས་ཀྱི་ཆོས་ནི་ནུབ་པར་གྱུར་ཏེ། བྱང་ཆུབ་སེམས་དཔའ་ཡང་མི་བཞུགས་
58



འཚེ་མེད་ཞི་བའི་དགེ་བསྐུལ།
ན་༑ ཁོ་བོ་གང་ལ་སྐྱབས་སུ་འགྲོ་མི་ཤེས་པས་མྱ་ངན་བྱེད་དོ་ཞེས་པར། བི་ཤྭ་ཀརྨས།
ལྷ་ཡི་དབང་པོ་འཛམ་བུའི་གླིང་ན་རྒྱལ་པོ་ཆེན་པོ་བྱང་ཆུབ་སེམས་དཔའི་སྤྱད་པ་
སྤྱོད་པ་ཤི་བི་ཞེས་བྱ་བ་ཞིག་བཞུགས་ཏེ། དེ་ལ་སྐྱབས་སུ་སོང་ན་གདོན་མི་ཟ་བར་
དཔུང་གཉེན་དུ་འགྱུར་ཏེ། བགེགས་ལས་རྣམ་པར་ཐར་བ་འགྱུར་རོ་ཞེས་གསུངས་
པར། བརྒྱ་བྱིན་གྱིས། གལ་ཏེ་བྱང་ཆུབ་སེམས་དཔའ་ཡིན་ན། དང་པོ་ཉམས་
སད་དུ་འདོང་ངོ༌། ཁྱོད་ཀྱིས་ཕུག་རོན་ཞིག་ཏུ་སྤྲུལ་ཞིག ངས་ཁྲ་ཞིག་ལ་སྤྲུལ་ཏེ།
ཁྱོད་ཀྱི་ཕྱི་བཞིན་དུ་འོང་གི་ཁྱོད་རྒྱལ་པོ་གང་ན་བཞུགས་པར་སོང་ལ་སྐྱབས་བཙལ་
ན་བདེན་པ་རྟོགས་པར་འགྱུར་རོ་ཞེས་སྨྲས་པས། བི་ཤོ་ཀརྨ་ནི་ཕུག་རོན་དུ་སྤྲུལ།
བརྒྱ་བྱིན་ཁྲ་རུ་སྤྲུལ། ཕུག་རོན་གྱི་ཕྱི་བཞིན་དུ་འབྲངས་ཏེ། བཟུང་ལ་ཐུག་པ་ལྟར་
བྱས་པ་དང་། ཕུག་རོན་སྐྲག་དངངས་ནས་རྒྱལ་པོའི་མཆན་ཁུང་དུ་ཞུགས་ཏེ། རྒྱལ་
པོ་ལ་སྲོག་གིས་སྐྱབས་གསོལ་ཏོ། ཁྲ་ཡང་མོད་ལ་ཕྱིན་ཏེ། ཕོ་བྲང་གི་དྲུང་གང་ན་
བ་དེར་འདུག་ནས། རྒྱལ་པོ་ལ་འདི་སྐད་ཅེས་གསོལ་ཏེ། ཕུག་རོན་འདི་བདག་
གི་ཟས་ལགས་ཏེ། མྱུར་དུ་བདག་ལ་སྩོལ་ཅིག བདག་བཀྲེས་པས་རབ་ཏུ་ཉེན་
ཏོ་ཞེས་སྨྲས་པ་དང་། རྒྱལ་པོས་སྨྲས་པ། ཁོ་བོས་ནི་བདག་ལ་སྐྱབས་སུ་འོངས་
སོ་ཅོག་ལ་ཕྱིར་མི་གཏོང་བར་དམ་བཅས་པས། འདི་ཡང་མི་སྦྱིན་ནོ་ཞེས་སྨྲས་
པ་དང་། ཡང་ཁྲས་སྨྲས་པ། རྒྱལ་པོས་གསུངས་པ་ལྟར་ཐམས་ཅད་ཀྱི་སྐྱབས་
མཛད་ན། གལ་ཏེ་བདག་ཀྱང་ཟས་མི་སྩལ་ན་འཚོ་བ་དང་བྲལ་བས། ཅི་བདག་
ཐམས་ཅད་ཀྱི་ཁོངས་སུ་མ་གཏོགས་སམ་ཞེས་སྨྲས་པས། རྒྱལ་པོས། ཁྱོད་ལ་
ཤ་གཞན་ཞིག་སྦྱིན་ན་ཟ་འམ། ཁྲས་བདག་ནི་གསར་ཏུ་བཀུམ་པའི་ཤ་རློན་པ་
ཞིག་མཆིས་ན་འཚལ་ལོ་ཞེས་སྨྲས་པ་དང་། རྒྱལ་པོའི་བདག་གིས་གསད་པའི་
54



འཚེ་མེད་ཞི་བའི་སློབ་སྟོན།
ཤ་རློན་པ་ཞིག་སྦྱར་ན་ནི། གཅིག་བསད་དེ་གཅིག་གསོ་བ་ལ་དོན་མེད་དོ་སྙམ་
དུ་བསམ་ནས་ཡང་འདི་སྙམ་དུ་སེམས་སོ། །བདག་འབའ་ཞིག་གིས་ལུས་མ་གཏོགས་
གཞན་ཐམས་ཅད་ཀྱི་སྲོག་ཕངས་སོ་སྙམ་སྟེ། གྲི་རྣོན་པོ་ཞིག་ཐོགས་ནས་བརླའི་
ཤ་བཅད་དེ་ཁྲ་ལ་བྱིན་ཏེ། ཕུག་རོན་གྱི་སྲོག་སླུས་པ་ལྟར་བུ་དང་། ཡང་། སྔོན་སངས་
རྒྱས་རྒྱལ་པོ་ཤིང་རྟ་ཅན་གྱི་སྲས་གསུམ་གྱི་ཐ་ཆུང་སྙིང་སྟོབས་ཅན་གྱི་སྐྱེ་བ་བཞེས་
པའི་ཚེ། རྒྱལ་པོ་འཁོར་བཅས་ཕྱིར་རོལ་ཏུ་འཆག་ཅིང་དོང་སྟེ། ཅུང་ཟད་ཅིག་ངལ་
གསོ་བ་ལ་སྲས་གསུམ་པོ་ནགས་ཚལ་ཞིག་གི་ནང་དུ་སོང་བ་ན། སྟག་མོ་ཞིག་ལ་
བུ་ལྔ་བྱུང་ནས་ཞག་བདུན་ལོན་པ་བཀྲེས་ཤིང་སྐོམ་པས་ཉེན་ཏེ་འཆི་ལ་ཐུག་པ་
ཞིག་མཐོང་བས། ནུ་བོས་ཕུ་བོ་གཉིས་ལ་སྟག་མོ་འདིས་ཟས་སུ་ཅི་ཟ་ཞེ་དྲིས་པ་
ན་༑ འདིས་བསད་མ་ཐག་པའི་ཤ་རློན་པ་དང༌། ཁྲག་དྲོན་མོ་ཡོད་ན་ཡིད་ཚིམ་
པར་འགྱུར་རོ་སྨྲས་པས། སྙིང་སྟོབས་ཆེན་པོའི་སེམས་ལ་ཅི་ནས་ཀྱང་ལུས་འདི་
གཏང་བ་བྱའོ་སྙམ་བཞིན་གྲོགས་གཉིས་དང་འགྲོགས་ནས་སོང་བ་ལས། རིང་
པོ་མ་ཕྱིན་པ་སྔར་གྱི་ལམ་བརྒྱུད་དེ། སྟག་མོའི་དྲུང་དུ་བསླེབས་པ་ན་གོས་རྣམས་
ཤིང་གི་ཡ་ག་ལ་བཀལ་སྨོན་ལམ་ལེགས་པར་བཏབ་སྟེ། སྟག་མོའི་མདུན་དུ་ཉལ་
ཡང་སྟག་མོ་ཉམ་ཐག་པའི་དབང་གིས་ཟ་མ་ནུས། དེ་ནས་བདག་ཉིད་ཆེན་པོ་ཧར་
གྱིས་བཞེངས་ཏེ། མཚོན་ཆ་བཙལ་ཡང་མ་རྙེད་ནས་ཤིང་གི་ཡ་ག་རབ་ཏུ་སྲ་བ་
ཞིག་གིས་མགུལ་བ་བཅད་དེ་སྟག་མོའི་མདུན་དུ་འགྱེལ་བ་ན་སྟག་མོས་བདག་
ཉིད་ཆེན་པོའི་ཤ་ཟོས་ཏེ་སྲོག་གི་འཇིགས་པ་ལས་ཐར་བ་དང་། ཡང་སྔོན་སངས་
རྒྱས་རུས་སྦལ་ཆེན་པོ་ཞིག་ཏུ་སྐྱེས་བར་བླངས་བའི་ཚེ། ཚོང་པ་ལྔ་བརྒྱ་རྒྱུ་ནོར་
གྱི་ཆེད་དུ་རྒྱ་མཚོར་ཕྱིན་པས་གྲུ་ཞིག་སྟེ་འཆི་ལ་ཉེ་བར་ན། བྱང་སེམས་བདག་
55



འཚེ་མེད་ཞི་བའི་དགེ་བསྐུལ།
ཉིད་ཆེན་པོར་བཟོད་མེད་ཀྱི་སྙིང་རྗེ་སྐྱེས་ཏེ། མི་ཡི་སྐད་དུ་ཐམས་ཅད་ང་ལ་ཞོན་
ཅིག་ངས་སྒྲོལ་གྱི་གསུངས་ནས་ཚོང་པ་ཐམས་ཅད་རྒྱབ་ཏུ་ཞོན་བཅུག་སྟེ་ཁུར་ནས་
རྒྱ་མཚོའི་མཐར་བསྐྱལ། ཚོང་པ་རྣམས་ཕྱིན་རྗེས་བདག་ཉིད་ཆེན་པོ་ངལ་བ་དྭངས་
བའི་ཕྱིར་གཉིད་ལ་ཞུགས་སྐབས་ལུས་ལ་སྲིན་བུ་ཀེ་ཏ་ཀ་བརྒྱད་ཁྲིས་ཁྲག་འཇིབ་
བོ༑ ༑རྐྱེན་དེས་གཉིད་ལས་སད་ཚེ་བལྟས་པས་ཚུལ་དེ་གཟིགས། ཐུགས་དགོངས་
ལ་བདག་ཆུར་ཕྱིན་པའམ་འགྲེལ་ལྡོག་བྱས་ན་སྦྲང་བུ་རྣམས་འཆི་བ་འདུག་དགོངས་
སྟེ་༑ རང་སྲོག་བཏང་བར་སོགས་དམ་པ་རྣམས་ཀྱིས་བདག་བས་གཞན་གཅེས་ཀྱི་
མཛད་རྣམ་རླབས་ཆེ་བ་དེ་དག་དང་། ང་ཚོའི་ལྟོ་འགྲང་ཙམ་གྱི་ཆེད་དུ་གཞན་སྲོག་
ལ་འཚེ་བ་གཉིས་པོ་མཚུངས་ཐབས་གལ་ལ་ཡོད། འོ་ཉན་ཐོས་ཀྱི་དགེ་འདུན་རྣམས་
ལ་ཆོས་འདུལ་བའི་གཞུང་ལས་ཤ་བཟའ་རུང་བར་གསུངས་པ་མིན་ནམ་སྙམ་ན།
གང་ལ་གང་མཚུངས་དེ་ལ་དེ་བསྟན་པའི་སྟོན་པ་ཐབས་མཁས་ཅན་གྱི་གསུངས་
སྔ་ཕྱི་རྣམས་ཀྱིས་ཤ་གནང་བ་དང་བཀག་པའི་རིམ་པ་མདོར་བསྡུས་ཙམ་རྗོད་ན།
དང་པོ་བཀའ་དང་པོའི་ཆ་གཏོགས་ལུང་སྨན་གྱི་གཞི་ལས། དགེ་སློང་རྣམས་ལ་
བཅོམ་ལྡན་འདས་ཀྱིས་བཀའ་བསྩལ་པ་ངས་གནས་གསུམ་གྱིས་རུང་བ་མ་ཡིན་
པའི་ཤ་བཟའ་བ་མི་བྱའོ་ཞེས་གསུངས་པར་གསུམ་གང་ཞེ་ན། བདག་གི་ཆེད་དུ་
བྱས་པར་མངོན་སུམ་དུ་མཐོང་བ་རུང་བ་མ་ཡིན་པའི་ཤ་བཟའ་བར་མི་བྱའོ། །
ཡིད་ཆེས་པ་ལས་ཁྱོད་ཀྱི་ཆེད་དུ་བྱས་པ་ཡིན་ནོ་ཞེས་ཐོས་པ་རུང་བ་མ་ཡིན་པའི་ཤ་
བཟའ་བ་མི་བྱའོ། །རང་ཉིད་ཀྱི་བློ་ལ་རྣམ་པ་རྟོག་པ་སྐྱེས་པ་ཚུལ་ལས་འདི་ནི་
བདག་གི་ཆེད་དུ་བྱས་པ་ཡིན་ནོ་སྙམ་དུ་རུང་བ་མ་ཡིན་པའི་ཤ་བཟའ་བར་མི་བྱའོ། །
དགེ་སློང་དག་ངས་གནས་གསུམ་གྱི་རུང་བའི་ཤ་བཟའ་བ་བྱའོ་ཞེས་གསུངས་པར་
56



འཚེ་མེད་ཞི་བའི་སློབ་སྟོན།
གསུམ་གང་ཞེ་ན། འདིས་བདག་གི་ཆེད་དུ་བྱས་པར་མངོན་སུམ་དུ་མ་མཐོང་བ་
རུང་བའི་ཤ་བཟའ་བར་བྱའོ། །ཡིད་ཆེས་པ་ལས་འདིས་ཁྱོད་ཀྱི་ཆེད་དུ་བྱས་པ་
མ་ཡིན་ནོ་ཞེས་ཐོས་པ་རུང་བའི་ཤ་བཟའ་བར་བྱའོ། །བདག་ཉིད་ཀྱི་བློ་ལ་རྣམ་
པར་རྟོག་པ་སྐྱེས་པ་ཚུལ་ལས་འདི་ནི་བདག་གི་ཆེད་དུ་བྱས་པ་ཡིན་ནོ་སྙམ་པ་མ་
སྐྱེས་པ་རུང་བའི་ཤ་བཟའ་བར་བྱའོ་ཞེས་གསུངས་ལ། དེ་ཡི་དོན་ལ་ཡོད་སྨྲའི་
སློབ་དཔོན་ཡོན་ཤཱཀ་གཉིས་ཀྱིས་སྒྲ་ཇི་བཞིན་དུ་དགེ་སློང་རྣམས་ཀྱིས་སྤྱི་ཤ་བཟའ་
རུང་བའི་དབང་དུ་བཏང་སྟེ། མདོ་རྩར། ཤ་བསྔོས་པར་ཤེས་ན་བཟའ་བར་མི་
བྱའོ། །སྟག་གི་གོད་མ་མི་བཟའ་འོ། །གླང་པོ་ཆེ་དང་རྟ་དང་ཀླུ་རྣམས་ཀྱི་མི་བཟའ་
འོ༑ ༑རྨིག་གཅིག་པ་དང་ཝ་དང་སྤྲེའུ་དང་ཤིང་རྟ་མོ་དང་བྱ་རོག་དང་བྱ་རྒོད་དང་
ཆུ་སྐྱར་དང་ཁྱི་དང་བྱ་ཁྲ་དང་འུག་པ་དང་དེ་དག་ལས་གཞན་པའི་བྱ་མི་རོ་ཟ་བ་དག་
དང་བྱ་གར་དང་ཕ་ཝང་སྐྱིན་ཀོར་དྲེའུ་སྲིན་དང་སྲིན་བུ་རྣམས་ཀྱི་ཡང་མི་བཟའ་
འོ༑ ༑ཞེས་དང་། ཤ་ཡི་བདག་ཉིད་ཀྱི་སྨན་དེ་ཡང་ངོ་། །ཐམས་ཅད་ཤན་པའི་
གནས་ནས་བླང་ངོ་དེ་བྱ་བ་ཉིད་ཡིན་ནོ། །ཞེས་དང༌། སུམ་བརྒྱ་པ་ལས། ཡ་
རབས་རྣམས་ལ་ཉ་དང་ཤ་གནང་གང༌། །གནོད་དང་བརྩེ་མེད་རོ་སོགས་ལ་ཆགས་
དང༌། །ཡོངས་སུ་བཙལ་བའི་སེམས་ནི་སྤངས་ནས་ནི། །ལྷུང་བཟེད་འོངས་པ་དེ་
ལ་བརྟགས་ཏེ་བཟའ། །ཞེས་གསུངས་སོ། །དགོངས་འགྲེལ་གྱི་གཞུང་དེ་དག་གིས་
བསྟན་པའི་གནང་བ་དང་མ་བསྔོས་པའི་ཤ་ནི་མདོ་ལས་གསུངས་པའི་རྣམ་གསུམ་
དག་པའི་ཤ་ལ་བཞག་ལ། རྣམ་གསུམ་དག་པའི་ཚུལ་ལ་བཤད་སྲོལ་དུ་མ་ཞིག་
ཡོད་ཀྱང་གཙོ་བོར་གཉིས་ཏེ། སྔོན་གྱི་ཀུན་གཟིགས་མཁས་པའི་དབང་པོ་ཁ་གཅིག་
གིས། རྣམ་གསུམ་དག་པའི་དོན་བདག་གི་ཆེད་དུ་བྱས་པ་མཐོང་བ་དང་ཐོས་པ་
57



འཚེ་མེད་ཞི་བའི་དགེ་བསྐུལ།
དང་དོགས་པའི་གནས་གསུམ་དང་བྲལ་བ་ལ་བཞག་ན་མི་འཐད་དེ། འོད་ལྡན་
ལས། ཆེད་དུ་བྱས་པའི་ཤ་དང་ཉ་ཤ་དག་བཟའ་བར་མི་བྱའོ། །གལ་ཏེ་བྱིས་པ་
དང་བྱེད་དུ་བཅུག་པ་དང་། རྗེས་སུ་ཡི་རང་བ་འཁོར་གསུམ་ཡོངས་སུ་དག་པ་ཡིན་
དུ་ཟིན་ཀྱང་ཆེད་དུ་བྱས་པ་རྣམས་ལས་སྙིང་བརྩེ་བ་མེད་པ་སྐྱེ་བའི་ཕྱིར་དང་ཆ་
མ་ཡིན་པའི་ཕྱིར་བཀག་གོ །དེ་ལས་གཞན་པ་ནི་མ་བཀག་པའོ། །ཞེས་གསུངས་
པས་སོ། །དེས་ན་འདུལ་བ་ཚིག་ལེའུ་བྱས་པ་ལས། གང་ཕྱིར་ཆེད་དུ་བྱས་པའི་
ཤ༑ ༑མཐོང་ངམ་ཐོས་སམ་དོགས་པ་ནི། །དེ་ནི་བཟའ་བར་བྱ་མིན་པར། །འགྲོ་
ཀུན་ཕན་པར་བཞེད་པས་གསུངས། །ཞེས་པ་ལྟར། ཤ་ཡི་ཆེད་དུ་མཐོང་ཐོས་དོགས་
གསུམ་དང་བྲལ་བའོ། །ལུང་སྨན་གྱི་གཞི་ལས་བདག་གི་ཆེད་དུ་ཞེས་གསུངས་
པ་ནི་ནད་པའི་དབང་དུ་མཛད་པའོ། །ཞེས་གསུངས་སོ། །ཕྱིས་ཀྱི་མཁས་དབང་
ཁ་གཅིག་གིས་ཉན་ཐོས་ཀྱི་ལུགས་ལ་ནི་རྣམ་གསུམ་དག་པའི་དོན་བདག་གི་ཆེད་
དུ་བྱས་པར་མཐོང་ཐོས་དོགས་གསུམ་དང་བྲལ་ན་ཆོག་པར་ལུང་སྨན་གྱི་གཞི་ལས་
གསལ་བ་དང༌། མདོ་རྩ་བ་ལས། ཤན་པའི་གནས་ནས་བླངས་ཏེ་བཟའ་བར་
གསུངས་པ་དང་། དེ་བཞིན་དུ་རྒྱ་ཆེར་འགྲེལ་ལས། རབ་ཏུ་བྱུང་བ་རྣམས་ཀྱིས་
ཤན་པའི་གནས་སམ་ཚོང་འདུས་ནས་ཤ་རུང་བ་དགེ་བསྙེན་དད་པ་ཅན་གྱིས་
བླངས་ཏེ་བཟའ་བར་རྗེས་སུ་གནང་ངོ་། །ཞེས་གསུངས་པས་ཤན་པའི་གནས་ནས་
བྱུང་བའི་ཤ་ནི་ཅིའི་ཕྱིར་བཟའ་བའི་ཕྱིར་དུ་བྱས་པའི་ཤ་མ་ཡིན། དེས་ན་ཤ་ཡི་
ཆེད་དུ་རྣམ་གསུམ་དག་མི་དགོས་ཞེས་གསུངས་སོ། །འོ་ན་དེ་གཉིས་གང་འཐད་
ཞེ་ན་དེ་དག་མཁས་པ་རྣམས་ཀྱིས་དགོངས་པ་དང་དགོས་པའི་དབང་གིས་བཤད་
སྲོལ་ཐ་དད་པ་ཙམ་ཡིན་པས་དེང་སང་རང་རེ་རྣམས་ཀྱིས་ཆགས་སྡང་དབང་གིས་
53



འཚེ་མེད་ཞི་བའི་སློབ་སྟོན།
དགག་སྒྲུབ་ཀྱི་སྟག་གོན་མི་བཤམ་པར་དག་སྣང་གི་མེ་ཏོག་རེ་མཐོར་ཏེ། དུད་འགྲོ་
ལ་ཚེ་སྲོག་གི་རང་དབང་ཐོབ་པའི་ལས་ལ་བརྩོན་ན་དོན་ཆེའོ་སྙམ། ལུང་སྨན་གྱི་
གཞི་ལས་རབ་ཏུ་བྱུང་བ་རྣམས་ལ་རྣམ་གསུམ་དག་པའི་ཤ་བཟའ་བ་གནང་བ་དེ་
ཡང་གདུལ་བྱ་ཉན་ཐོས་ཀྱི་རིགས་ཅན་འགའ་ཞིག་ཡིད་ཞུམ་པས་བསྟན་པ་ལ་མི་
འཇུག་པ་རྣམས་རྗེས་སུ་གཟུང་བའི་ཆེད་དུ་དེ་སྐད་དུ་གསུངས་པ་ཡིན་གྱི། ཕྱིས་
སུ་བཀའ་བར་པ་དང་མཐའ་མའི་ཁོངས་སུ་གཏོགས་པའི་མདོ་སྡེ་དག་ལས། རབ་
བྱུང་རྣམས་ལ་ཤ་གཏན་ནས་བཟའ་མི་རུང་བར་ཡང་ཡང་དུ་གསུངས་པ་ནི། མདོ་
ལང་ཀར་གཤེགས་པ་ལས། བློ་གྲོས་ཆེན་པོ་ངས་ཤ་ཡི་ཟས་སུ་ལ་ཡང་མ་གནང་
མི་གནང་གནང་བར་མི་འགྱུར་ཏེ། བློ་གྲོས་ཆེན་པོ་རབ་ཏུ་བྱུང་བ་རྣམས་ལ་ཤ་ཡི་
ཟས་ནི་མི་རུང་བར་བཤད་དོ། །བློ་གྲོས་ཆེན་པོ་གང་ཡང་ང་ལ་དེ་བཞིན་གཤེགས་
པས་ཀྱང་གསོལ་ཏོ་ཞེས་སྐུར་བ་འདེབས་པར་སེམས་པ་དེ་ཡང་བློ་གྲོས་ཆེན་པོ་སྐྱེས་
བུ་བླུན་པོ་རང་གི་ལས་ཀྱི་ཉེས་པའི་སྒྲིབ་པ་ལ་གནས་པ་དག་ལ་ཡུན་རིང་བོར་དོན་
མེད་པ་དང་། གནོད་པ་དང་། མི་བདེ་བ་སྒྲུབ་པར་འགྱུར་རོ། །ཞེས་དང་། ཡང་།
བློ་གྲོས་ཆེན་པོ་ང་ནི་སེམས་ཅན་ལ་བུ་གཅིག་བཞིན་གྱི་འདུ་ཤེས་དང་ལྡན་པ་ཡིན་
ན༑ ཇི་ལྟར་བདག་གི་བུ་ཡི་ཤ་བཟའ་བར་ཉན་ཐོས་རྣམས་ལ་གནང་བར་བྱ། རང་
གིས་བཟའ་བ་ལྟ་ཅི་སྨོས་ཏེ། ངས་ཉན་ཐོས་རྣམས་ལ་གནང་བ་དང་། བདག་ཉིད་
ཀྱི་ཟོས་སོ་ཞེས་བྱ་བ་འདི་ནི་བློ་གྲོས་ཆེན་པོ་གནས་མེད་དོ། །ཞེས་དང་། ཡང་ལང་
ཀར་གཤེགས་པ་ལས། བསྟན་པ་བརྗོད་པ་དེ་དང་དེ་ལས་བསླབ་པའི་གཞི་རིམ་པར་
བཅའ་བ་སྐས་ཀྱི་གདང་བུ་བྲེལ་བའི་ཚུལ་དུ་རྣམ་པ་གསུམ་བཅས་ནས་དེའི་ཆེད་
དུ་བྱས་པ་རྣམས་ཀྱང་བཀག་སྟེ། དེ་ནས་ཐ་ན་རང་ཤི་བ་བཅུ་ཡི་ཤ་ཡང་བཀག་
59



འཚེ་མེད་ཞི་བའི་དགེ་བསྐུལ།
གོ །ཞེས་དང་། མྱ་ངན་ལས་འདས་པའི་མདོ་ལས། རིགས་ཀྱི་བུ་དེང་ཕྱིན་ཆད་
ཉན་ཐོས་ཀྱི་ཉེར་གནས་དག་ཤ་ཟར་མི་གནང་ངོ༌། །གལ་ཏེ་ཡོན་བདག་དད་པས་
བྱིན་ནའང་། དེ་ལ་བུ་ཡི་ཤ་ལྟ་བུར་འདུ་ཤེས་བསྐྱེད་དོ། །བྱང་ཆུབ་སེམས་དཔའ་
འོད་སྲུང་གིས་གསོལ་པ། བཅོམ་ལྡན་འདས་ཅིའི་སླད་དུ། དེ་བཞིན་གཤེགས་
པས་ཤ་འཚལ་དུ་མི་གནང་། བཀའ་བསྩལ་པ་རིགས་ཀྱི་བུ་ཤ་ཟ་བ་ནི་སྙིང་རྗེ་ཆེན་
པོའི་རིགས་བཅོད་པ་ཡིན་ནོ། །འོད་སྲུང་གིས་གསོལ་པ་སྔོན་བཅོམ་ལྡན་འདས་
ཀྱིས་ཤ་བརྟགས་པ་རྣམ་གསུམ་འཚལ་དུ་གནང་བ་མ་ལགས་སམ། བཀའ་བསྩལ་
པ་འོད་སྲུང་ཤ་བརྟགས་པ་རྣམ་གསུམ་ཟར་གནང་བ་ནི། བགས་ཀྱིས་བཅད་པའི་
ཐབས་སུ་གསུངས་སོ། །བྱང་ཆུབ་སེམས་དཔའ་འོད་སྲུང་གིས་གསོལ་པ། ཅིའི་སླད་
དུ་མ་བརྟགས་པ་རྣམ་པ་བཅུ་དང་
། བརྟཊ་པ་རྣམ་པ་དགུ་ཡི་བར་དུ་འཚལ་དུ་མི་
གནང་། བཅོམ་ལྡན་འདས་ཀྱིས་འོད་སྲུང་ལ་བཀའ་བསྩལ་པ། དེ་ཡང་བཊ་ཀྱིས་
བཅད་པའི་དོན་དུ་གསུངས་ཏེ། མདོར་ན་ཤ་བཅད་པའི་དོན་དུ་བསྟན་པ་ཡིན་ནོ།།
ཞེས་དང་། མདོ་མྱ་ངན་འདས་ཆེན་ལས། རིགས་ཀྱི་བུ་ད་ཕྱིན་ཆད་ངའི་ཉན་ཐོས་
རྣམས་ཤ་ཟ་བར་མི་གནང་ངོ༌། །ཡུལ་འཁོར་གྱི་བསོད་སྙོམས་ནི་བུ་ཡི་ཤ་དང་འདྲའོ་
ཞེས་བྱ་ན་ངས་ཤ་བཟའ་བར་ངས་ཇི་ལྟར་གནང་། ཤ་ཟ་བ་ནི་བྱམས་པ་ཆེན་པོ་
འཆད་པར་འགྱུར་རོ། །ཞེས་ངས་བསྟན་ཏོ། །གསོལ་བ། བཅོམ་ལྡན་འདས་འོ་
ན་ཇི་ལྟར་མི་གསུམ་ཡོངས་སུ་དག་པའི་ཤ་བཟའ་བ་གནང་ལགས། བཀའ་བསྩལ་
པ༑ མུ་གསུམ་ཡོངས་སུ་དག་པ་འདི་ནི་ངས་རིམ་གྱིས་བསླབ་པའི་གཞི་བསྡམ་
པའི་ཕྱིར་དེང་ངས་བོར་རོ་ཞེས་སོགས་གསུངས་སོ། །འོ་ན་ཤཱཀྱའི་རྗེས་འཇུག་
རྣམས་ཀྱི་ཤ་གཏན་ནས་བཟའ་མི་རུང་ན་ཤ་མི་ཟ་བ་ལྷས་སྦྱིན་གྱི་བརྟུལ་ཞུགས་
60



འཚེ་མེད་ཞི་བའི་སློབ་སྟོན།
ཇི་ལྟར་ཡིན་སེམས་ན། འདི་ལ་ཁ་གཅིག་གིས། ལྷས་སྦྱིན་གྱིས་ཕྲག་དོག་དབང་
གིས་སངས་རྒྱས་ལས་ལྷག་པའི་སྙིང་རྗེ་ཡོད་འདོད་ཀྱི་བསླབ་པ་བཅས་པ་ཡིན་
པས། དེ་བཞིན་དུ་རང་རེ་རྣམས་ཀྱིས་ཕྲག་དོག་གིས་ཆོས་པ་གཞན་ལས་ཁྱད་ཆོས་
འབུར་དུ་འཐོན་པའི་ཆེད་དུ་ཤ་སྤོང་ན་ལྷས་སྦྱིན་ཀྱི་བརྟུལ་ཞུགས་འགྱུར་གྱི། ཤ་
མི་ཟ་བ་ཙམ་གྱིས་ལྷས་སྦྱིན་གྱི་བརྟུལ་ཞུགས་མི་འགྱུར་རོ། །ཞེས་སྨྲ་བར་བདེན་
མོད་ཀྱང་ཉན་ཐོས་རྣམ་གསུམ་དག་པའི་ཤ། །བཟའ་རུང་ཤ་ནི་མི་ཟ་ན། །ལྷས་
སྦྱིན་གྱི་ནི་བརྟུལ་ཞུགས་འགྱུར། །ཞེས་པའི་ཚིག་འགྲོས་ལྟར་ན། མདོ་ལང་ཀར་
གཤེགས་པར་སོགས་ཤ་བཀག་པའི་མདོ་སྡེ་རྣམས་གསུངས་པའི་སྔོན་དུ་ཉན་ཐོས་
རྣམས་ཀྱིས་དག་པ་གསུམ་གྱི་ཤ་ཟ་རུང་བ་ལ། དེ་ཡི་ཚེ་སྟོན་པས་ཤ་བཟའ་བ་མ་
གནང་ངོ་སྙམ་ནས་དག་པ་གསུམ་གྱི་ཤ་ཡང་མི་ཟ་ན་ལྷས་སྦྱིན་གྱི་བརྟུལ་ཞུགས་
འགྱུར་བ་དང་། ལང་གཤེགས་སོགས་མདོ་སྡེ་རྣམས་ཀྱིས་ཤ་བཀག་པའི་རྗེས་སུ་
རབ་བྱུང་རྣམས་ཀྱི་ཤ་མི་ཟ་ན་སངས་རྒྱས་ཀྱི་བརྟུལ་ཞུགས་ཉིད་དུ་འགྱུར་བར་
མངོན་ནོ། །ཡང་གཅིག་བཤད་ན་དམྱལ་བ་ངུ་འབོད་ཀྱི་གནས་སུ་གོམ་སྟབས་སྒྱུར་
བ་ལ་ཐུགས་ཡིད་རབ་ཏུ་བྲེལ་བའི་ཨ་བུ་འགའ་ཡིས། ཤ་ལོས་ཟ་ཤ་ནི་སྙིང་རྗེ་
ཅན་གྱིས་ཟོ། །ཆང་ནི་རྟོགས་པ་ཅན་གྱིས་འཐུང་། །ཞེས་གསུངས་པ་དང་། སྐྱེ་
བ་ནས་སྐྱེ་བ་ཚེ་རབས་ནས་ཚེ་རབས་ཀྱི་བར་དུ་ཕ་དང་མ་བྱས་པའི་སེམས་ཅན་
འདི་རྣམས་ལ་དྲིན་ལན་གྱི་དོད་འཁོར་བ་སྡུག་བསྔལ་གྱི་རྒྱ་མཚོ་ལས
པོ་ལས་འདྲེན་པ་
བྱེད་པ་ལ་ལུས་ཤ་ཁྲག་གི་འབྲེལ་བ་ཞིག་ཡོད་ན་ཆེས་འདྲེན་སླ་བར་ཡིན་པས།
མཁན་སློབ་རྣམས་ལྟོག་ཁ་སེ་མི་བཞུགས་པར་ཤ་གསོལ་ཏེ་སྣུམ་ཕིག་གེ་ཐུགས་
སྨོན་ཟབ་རྒྱས་ཞིག་མཛད་ན་འགྲོ་དོན་ཆེའོ་ཞེས་ཟེར་རོ། །དེ་ལ་སྙིང་རྗེ་ཅན་གྱིས་
61



འཚེ་མེད་ཞི་བའི་དགེ་བསྐུལ།
ཤ་ཟ་བ་དང་དམ་ཚིག་ཅན་གྱིས་ཆང་འཐུང་བ་གསུངས་པ་ནི། བསྟན་པ་དང་སེམས་
ཅན་ལ་ཕན་འབྲས་རྒྱ་ཆེན་འབྱུང་ན་ཤ་ཟ་བ་དང་ཆང་འཐུང་བ་ལ་བག་ཡངས་བྱེད་
དགོས་ཞེས་པའི་དོན་ཡིན་མ་གཏོགས། རྒྱལ་བ་ཉིད་ཀྱིས་ཤ་ཟ་བ་ནི་སྙིང་རྗེ་མེད་
པའི་རྟགས་དང་བྱམས་སྙིང་རྗེ་འཇོམས་པ་བྱེད་པའི་ལག་ཆ་ཡིན་པར་གསུངས་
པ་དང༌
། །རྒྱ་བོད་ཀྱི་མཁས་གྲུབ་དུ་མའི་རྣམ་ཐར་ནང་ལ་ཤ་མི་བཞེས་པའི་ཚུལ་
དུ་མ་ཞིག་བཀོད་འདུག་པ་དེ་ཁྱེད་ཀྱི་གསན་ལོས་ཡོད། དེ་དག་ལ་སྙིང་རྗེ་མེད་
པར་གལ་ལ་ཡིན། ཁྱེད་ཀྱི་ཕ་མ་སེམས་ཅན་ལ་འབྲེལ་བ་འཇོག་པའི་ཆེད་དུ་ཤ་
ཟ་དགོས་ཞེས་པ་དེ། ཁ་ཟ་འདོད་ཙམ་མིན་པར་ཞེ་འདོད་དང་། ཁྱོད་ཀྱིས་ཟོག་
དང་ལུག་གི་ཤ་གསོལ་བ་དེ་སྙིང་རྗེའི་སྟོབས་ཀྱིས་གསོལ་བ་ཡིན་ན། རྟ་དང་ཁྱི་ཡི་
ཤ་མི་གསོལ་བར་དེ་དག་ལ་འབྲེལ་བ་འཇོག་མི་དགོས་པ་ཡིན་ནམ་རྒྱུ་མཚན་གཞན་
ཞིག་ཡོད་ཞེས་ངས་དལ་བུའི་དྲིས་ན་ལན་ཅི་འདེབས། གྲོགས་པོ་རང་སྐྱོན་ཉིད་
དུ་ད་གཟོད་ཧ་གོ་ཨི་བྱུང་། རྗེས་སུ་འདི་འདྲ་བོ་མི་སྨྲ་བར་ཤ་གསོལ་དགོས་ན་ངོ་
གནོང་བཞིན་དུ་ཁུ་སིམ་པོ་བཞུགས་ན་མི་ལེགས་སམ། ཡང་ཡ་ངལ་བའི་གནས་
ཚུལ་གཞན་ཞིག་དགོན་པ་ལ་ལས་སེམས་ཅན་མང་པོའི་ཤ་ཁྲག་ཆེད་དུ་གཉེར་ཏེ་
ཚེས་དུས་སྒྲུབ་མཆོད་དབང་སྐུར་ཆོས་སྟོན་སོགས་ཀྱི་དུས་སུ་དགེ་འདུན་པ་རྣམས་
ལ་འཚོ་བར་འདྲེན་ཞིང་ད་རུང་ཡང་ཤ་ཚ་དང་བློ་འགྱོད་མེད་པར། དེ་འདྲའི་སེམས་
ཅན་བསོད་ཆེན་དགེ་འདུན་པ་འདི་ཙམ་ལ་གསེ
པ་གསོལ་སྟོན་རེད་སོང་ཞེས་ལབ་གླེང་
བྱེད་པ་ཡང་ཡོད་འདུག སྟོན་པ་བརྩེ་བ་ཅན་གྱི་རྗེས་སུ་འཇུག་པའི་ཆ་ལུགས་ཅན་
དགེ་འདུན་གྱི་ཚོགས་ལ་མ་དག་པའི་འཚོ་བ་སྦྱོར་བའི་ལམ་ལུགས་ཁ་ཐོག་གི་འདོན་
པ་དང་སེམས་ཐོག་གི་དགེ་བ་སུ་དང་ཡང་མི་མཐུན་པའི་ལས་ཚུལ་འདི་གཙོ་བོ་
62



འཚེ་མེད་ཞི་བའི་སློབ་སྟོན། །
ཁོག་ལ་སེམས་ཡོད་ཀྱང་སེམས་ལ་དྲོད་མེད་པའི་དགོན་པའི་གཙོ་འཛིན་པ་དེས་
ཤ་ཁྲག་གི་འཚོ་བར་བཀག་བསྡོམས་རྒྱུན་འགོག་མ་བྱས་པའི་ཉེན་སྐྱོན་གྱིས་བྱུང་
བའོ། །ཨེ་མ་ཁྱེད་རྣམས་པས་བསྟན་པའི་དམིགས་རྐྱེན་བཟང་པོ་འདི་འདྲ་བོ་གཏན་
བཞག་གྲུབ་པ་ནི་བཀའ་དྲིན་ཤིན་ཏུ་ཆེ་ཡང་། ད་རེ་ཞིག་ལ་ཤ་ཁྲག་གི་གསོལ་
ཚིགས་མི་སྒྲུབ་པར་སྐུ་ངལ་ཞིག་སོས་དང་། སྟོན་པ་ཐུགས་རྗེ་ཅན་གྱིས་དགོངས་
འགྲོལ་ཞིག་ཡོད་ཡོད་བགྱི་རེད། ཁོ་ན་རེ་འདི་མདོ་དང་མི་མཐུན་ན་ཡང་གསང་
བ་སྔགས་དང་རྗེས་སུ་མཐུན་པ་ཡིན་པས་སྐྱོན་མེད་ཟེར་ན། སྔགས་དང་ཡང་མི་
མཐུན་ཏེ། སྤྱི་སྔགས་ཀྱི་འདོད་ཡོན་ལམ་དུ་བྱེད་པས་སྤྱོད་པ་ལ་གུ་ཡངས་དང་བྱེ་
བྲག་ཤ་ཆེན་ལྔ་སོགས་ཀྱི་རྣམ་བཞག་སྣ་ཚོགས་པ་ཡོད་ཀྱང་། དེ་ཤ་ཡི་ཆེད་དུ་
བསད་པའི་དུད་འགྲོའི་ཤ་མིན་ཏེ། ཀུན་མཁྱེན་དོལ་བོ་བ་ཤེས་རབ་རྒྱལ་མཚན་
གྱིས། འོ་ན་ཤ་ལྔ་སོགས་ཇི་ལྟར་ཞེ་ན། དེ་ལ་འདིར་རང་གཞིན་གྱིས་ཤི་བ་སྟེ།
ཤའི་ཆེད་དུ་མ་བསད་པའི་ཤ་ལྔ་ལ་བདུད་བརྩིའི་རིལ་བུ་བསྒྲུབ་ནས། རྒྱ་ཤུག་
གི་ཚིག་ཙམ་རྣལ་འབྱོར་པས་དམ་ཚིག་གི་དོན་དུ་བཟའ་བར་བྱ་སྟེ། ལུས་ཀྱི་སྟོབས་
འཕེལ་བ་དང༌། རིགས་ཀྱི་ང་རྒྱལ་བཅག་པ་དང་། སེམས་ཅན་དེ་དག་དྲང་བར་
བྱེད་པའི་དོན་ཏོ། །འདིར་རྣལ་འབྱོར་པས་ཤ་ཟོས་པའི་སེམས་ཅན་དེ་དག་དྲང་
ནུས་པ་མ་གཏོགས་པས་ཤ་བཟའ་བར་བྱ་བ་མིན་ཏེ། ཀྱེའི་རྡོ་རྗེར། ཤ་ནི་མཁས་
པས་བཟའ་བྱ་བ། །སེམས་ཅན་དེ་དེ་དབང་དུ་འགྱུར། །ཞེས་གསུངས་སོ་ཞེས་
གསུངས་པ་ལྟར་རོ། །ཡང་ཚོགས་ཀྱི་འཁོར་ལོའི་དུས་སུ་ཤ་དང་ཆང་གཞག་དགོས་
གསུངས་པའི་ཤ་དེ་ཡང་ཤ་ཡི་ཆེད་དུ་བསད་པ་བྱས་པའི་དུད་འགྲོའི་ཤ་མིན་ཏེ།
ཚོགས་མཆོད་འབུལ་སའི་དཔའ་བོ་དང་མཁའ་འགྲོ་མ་རྣམས་ཀྱི་དྲུང་དུ་ཆེད་དུ་
69



འཚེ་མེད་ཞི་བའི་དགེ་བསྐུལ།
བྱས་པའི་ཤ་ཁྲག་གི་མཆོད་པ་བཤམ་ན་ནི། དཔེར་ན་བུ་འགྲོན་དུ་བོས་ཏེ་མ་བསད་
པའི་ཤ་ཁྲག་དྲང་བ་ལྟར། མཆོད་ཡུལ་དམ་པ་རྣམས་ཐུགས་མི་དགྱེས་པའི་ཕྱིར་
རོ༑ ༑རང་བཞིན་གྱི་ཤི་བའི་ཤ་དམ་ཚིག་གི་རྫས་ཀྱི་རྟེན་དུ་གཞག་རུང་མོད། །
འོན་ཀྱང་ལྟོ་ཕོ་བའི་ཉམས་ལ་བསམ་ནས་ཅི་འདོད་འདོད་བཞག་སྟེ་ཟ་ན་ཉེས་པ་
ཉིས་རྩིག་ཡིན་ཏེ། ཤ་ཟ་བའི་ཉེས་པའི་ཐོག་ལ་ངན་ཁག་ཆོས་ལ་བཀལ་བའི་ཉེས་
ཚབས་ལྷག་པོ་ཞིག་ཡོད་པར་དེས་ན། དམ་ཚིག་གི་རྫས་ཙམ་བརྟེན་ན་མ་གཏོགས་
བཟའ་མི་རུང་སྟེ། འཇམ་མགོན་ས་སྐྱ་པཎ་ཆེན་གྱིས ཚོགས་ཀྱི་འཁོར་ལོའི་དུས་
སུ་ཤ་ཆང་ལ་སོགས་པ་གཏོར་མ་ལ་འབུལ། སྡོམ་བརྩོན་རྣམས་ཀྱིས་བདུད་རྩི་
རིལ་བུ་བཟའ་བའི་དམ་ཚིག་ཏུ་བརྟེན་པའམ། ཚོགས་ཆང་ཐིགས་པ་ལྕེ་ལ་མྱོང་བ་
ཙམ་བྱ་བར་གསུངས་སོ། །གཞན་ཡང་གསང་དབང་གི་རྫས་ཆང་ངམ་སྦྱང་ངམ་
ཞོ་གང་རུང་གི་ཐིག་ལེ་ཙམ་ཞིག་ལྕེ་ལ་གཞག་པར་གསུངས་པ་དང་། ཇོ་བོ་རྗེས།
བུ་རམ་དང་སྦྲང་རྩི་སོགས་ལ་ཚོགས་ཤ་དང་། འོ་མ་དང་ཞོ་སོགས་ལ་ཚོགས་ཆང་
མཛད་པ་དེ་དག་དགོས་པ་དང་རྒྱུ་མཚན་ཁྱད་པ་བ་ལ་དམིགས་ཏེ་བྱས་པར་མ་
གཏོགས། ཤ་དང་ཆང་མ་རྙེད་ནས་བྱས་པར་གལ་ལ་ཡིན། དེས་ན་སེམས་ཤེས་
དང་ལྡན་པའི་སྐྱེ་བོ་རྣམས་ཀྱི་སྡིག་ཟས་ཤ་ཁྲག་ལ་འཚོ་བ་སྤྱོད་པ་འདི་རྒྱང་རིང་དུ་
འདོར་བར་དོ་གལ་ཤིན་ཏུ་ཆེའོ། །
སླར་སྨྲས་པ།
རྒྱལ་བ་ཀུན་གྱི་ཐུགས་རྗེའི་འོ་མཚོ་ལས། །
འབུར་དུ་ཐོན་པའི་འཕགས་མཆོག་མིག་མི་འཛུམ། །
རྟག་ཏུ་གུས་པས་མཆོད་དོ་ཐུགས་རྗེ་ཆེ། །
6



འཚེ་མེད་ཞི་བའི་སློབ་སྟོན།
འགྲོ་ཀུན་རྒྱུད་ལ་བདག་བས་གཞན་གཅེས་པའི། །
རྣམ་དག་བྱང་ཆུབ་སེམས་མཆོག་སྐྱེ་བ་ལ། །
གེགས་དང་ཉེ་འཚེ་མེད་པར་བྱིན་གྱིས་རློབས། །
བདག་ལ་འདི་བྱས་དགེ་བ་ཅུང་མཆི་ན། །
མཐའ་ཐུག་བྱང་ཆེན་འཐོབ་པའི་རྒྱུ་འགྱུར་ཞིང་། །
དེ་མ་ཐོབ་པའི་ཚེ་རབས་ཐམས་ཅད་དུ། །
སྐྱེ་ནས་སྐྱེ་བར་བདག་གི་མ་བྱས་པའི། །
ཉམ་ཆུང་དུད་འགྲོ་བསད་པའི་ཤ་ཁྲག་ལ། །
ཆ་ཤེས་ཙམ་ཡང་སྤྱད་པར་མ་གྱུར་ཅིག །
ཞེས་པ་འདི་ངོར་ཨེ་ཝཾ་པའི་རིང་ལུགས་དྲི་མ་མེད་པ་ཚུལ་བཞིན་དུ་སྐྱོང་བའི་བསྟི་གནས་ཝ་དགོན་བཤད་
སྒྲུབ་དཔལ་འབར་གླིང་གི་མངའ་ཁོངས་སུ་གཏོགས་པའི་བཙུན་གཟུགས་ཅན་ཟླ་བ་སྟོབས་ལྡན་འབོད་པ་དེས་
དཀར་ཕྱོགས་དགེ་བའི་ཉིན་བྲིས་པ་དགེ་བར་གྱུར་ཅིག། །།
65



སྐད་ཡིག་ལས་འཕྲོས་པའི་གཏམ་གླེང་།
༈ བོད་ཀྱི་སྐད་ཡིག་ལས་འཕྲོས་པའི་གཏམ་གླེང་།
དྲེལ་དཀར་དོན་གྲུབ་ཚེ་བརྟན།
སྣང་མཐའ་རྗེས་ཆགས་འབར་བའི་ཤུགས་ཀྱིས་ཐུགས་སྲོག་
རྡུལ་དམར་བཞུས་པའི་ཁམས། །
ལེགས་བྱས་དགའ་སྟོན་ཟླ་བའི་ཕྲེང་བས་ཀུན་ནས་འཛུམ་པའི་གེ་སར་རྩེར། །
མཚན་དཔེའི་ཕུང་པོ་ཟིལ་གྱིས་མངོན་ཆགས་བརྟུལ་ཞུགས་གར་གྱི་ཉམས་འགྱུར་
ཅན། །
པད་རྒྱལ་ཡབ་སྲས་ཞབས་ཟུང་འཁོར་ལོ་དད་གསུམ་སྤྱི་བོའི་རྒྱན་དུ་མཆོད། །
སྐྱེས་སྦྱོང་ཤེས་རབ་སྡོང་པོ་ཆེས་ཕྲ་ཞིང་། །
སྙན་འཇེབས་ཚིག་གི་ལྕུག་ཕྲན་མི་ལྡེམ་ཡང་། །
དཔྱད་པའི་ཁུར་དུ་བླངས་བའི་འདབ་རྒྱ་འདིས། །
བློ་གསར་རྐང་དྲུག་དགྱེས་པའི་ལམ་སྒྲོན་བྱ། །
དེ་ཡང་བསིལ་ལྗོངས་ར་བ་དཀར་པོའི་མུ་ཁྱུད་ཀྱིས་མཐའ་ནས་ཡོངས་སུ་
བསྐོར་བའི་བོད་ཆོལ་ཁ་གསུམ་གྱི་མིང་སྲིང་རྣམས། སྐྱིད་སྡུག་གི་འཚོ་བ་གཅིག་
གི་འོག་ཏུ་མ་འོངས་པའི་མདུན་ལམ་ལ་ལག་རྡང་བྱས་ཏེ། ཤེས་རིག་གི་གོ་ལ་ཟླུམ་
པོའི་ཡང་རྩེར་བགྲོད་དགོས་ནའང་། ཐོག་མར་ཤེས་དགོས་པའི་བྱ་བའམ་བརྗེད་
66



འཚེ་མེད་ཞི་བའི་སློབ་སྟོན། །
མི་ཉན་པའི་དོན་ཆེན་ཞིག་ནི་འདི་ལྟར། སྔོན་བྱོན་གངས་ལྗོངས་མཁས་དབང་
རྣམས་ཀྱིས་བཀའ་དྲིན་ཟབ་མོའི་གཏེར་ལས་བྱུང་བའི་དགོས་འདོད་ནོར་བུ་ལས་
ཀྱང་ལྷག་པའི། ང་ཚོ་བོད་མི་རིགས་ཀྱི་སྐད་དང་ཡི་གེ་ཕུན་སུམ་ཚོགས་པ་འདི་
ཡལ་བར་མི་དོར་བར་ཉམས་པ་སླར་གསོ་མི་ཉམས་གོང་འཕེལ་དུ་གཏོང་དགོས་
ལ༑ འོ་དེ་ཡིན་ན། ང་ཚོའི་སྐད་དང་ཡི་གེ་ཐོག་མར་གང་ནས་བྱུང་ཞེ་ན། དེ་ཡང་
ཉུང་ཙམ་སྔོན་འགྲོ་བྱས་ནས་བསམ་བློའི་སྐད་ཆ་འགའ་ཞིག་རྗོད་ན། དང་པོ་བོད་
མིའི་ཕ་སྐད་གཙང་མ་ནི། བསིལ་ལྡན་བོད་ཀྱི་ལྗོངས་འདི་ལའང་བྲག་སྤྲེལ་གྱི་
རྒྱུ་ལས་མིའི་འགྲོ་བ་བྱུང་ནས་དུས་ཡུན་ཤིན་ཏུ་རིང་པོར་སྤྱི་ཚོགས་ཀྱི་ཐོན་སྐྱེད་
དང་འཚོ་བ་དངོས་ཀྱི་ཁྲོད་དུ་ཁོ་ཚོ་ཕན་ཚུན་ཁ་འབྲལ་མི་རུང་བའི་འབྲེལ་བ་ཞིག་
ཆགས་ཤིང་། མི་རྣམས་ཐུན་མོང་གི་བྱ་སྤྱོད་གཅིག་གྱུར་ཡོང་བ་བྱེད་དགོས་བྱུང་
སྐབས། དེ་དག་གི་བསམ་བློ་མཚོན་བྱེད་ཀྱི་ས་ཁུལ་རེར་གཅིག་གྱུར་ཡིན་པའི་
སྐད་ཆ་ཞིག་དར། དེ་ནི་ཐོག་མའི་དུས་སྐབས་སུ་དར་བའི་བོད་སྐད་ཡིན་ལ། དེ་
ཡང་མི་རིགས་གཞན་གྱི་སྐད་ཆ་དང་འདྲ་བར་ཐོག་མར་དར་དུས་སུ་སྐད་ཆ་ཧ་ཅང་
སྟབས་མི་བདེ་ལ་ཆ་མི་ཚང་བ་ཞིག་ཡིན་ན་ཡང་ལོ་རྒྱུས་ཀྱི་དུས་སྐབས་ཤིན་ཏུ་རིང་
པོ་ཞིག་གི་ནང་དུ། ཐོན་སྐྱེད་རིམ་བཞིན་འཕེལ་རྒྱས་རྒྱ་ཆེན་པོ་བྱུང་བ་དང་འབྲེལ།
མི་རྣམས་ཀྱི་བསམ་བློའི་ཤེས་རྒྱ་ཡང་ཇེ་ཆེར་གྱུར་བ་དང་། ཕན་ཚུན་འབྲེལ་བ་
བྱེད་པའི་རྒྱ་ཁྱོན་ཡང་ཇེ་ཆེར་གྱུར་པས། དེའི་ཡོ་བྱད་གཙོ་བོར་གྱུར་པའི་སྐད་ཆ་
ཡང་རིམ་གྱིས་རྒྱ་ཇེ་ཆེར་དང་སྣ་ཇེ་འཛོམས་སུ་གྱུར་ཅིང་། ཡུལ་དེར་འགྲོ་བ་བྱུང་
བ་ནས་ཡི་གེ་ཐོག་མར་བྱུང་བའི་བར་གྱི་ལོ་ཁྲི་སྟོང་མང་པོའི་དུས་ཡུན་ནང་དུ་བོད་
ཀྱི་སྐད་ཆ་རིམ་གྱི་འཕེལ་རྒྱས་བྱུང་ནས་རྒྱལ་བློན་སྲོང་བཙན་དང་ཐོན་མིའི་དུས་
67



སྐད་ཡིག་ལས་འཕྲོས་པའི་གཏམ་གླེང་།
སུ་བོད་ཁམས་ཡོངས་ཀྱིས་ཐུན་མོང་དུ་སྤྱོད་པའི་སྐད་ཆ་ཅུང་ཟད་ཆ་ཚང་བ་ཕུན་སུམ་
ཚོགས་པ་ཞིག་ཆགས་ཟིན་ཏོ། །གཉིས་པ་ཡི་གེ་གསར་སྐྲུན་བྱེད་ཚུལ་ནི། རྒྱལ་
པོ་སྲོང་བཙན་སྒམ་པོའི་སྔོན་དུ་བོད་ལ་ཐུན་མོང་མ་ཡིན་པའི་ཡི་གེ་མེད་ཅིང་
། རྒྱལ་
པོ་འདིའི་དུས་སུ་སངས་རྒྱས་ཆོས་ལུགས་བོད་ལ་དར་བའི་མགོ་རྩོམ་པ་དང་། དྲག་
པོའི་དཔུང་གི་མཐའ་བཞིའི་རྒྱལ་ཕྲན་དུ་མ་མངའ་འོག་ཏུ་བཅུག་པ་དང་། དངོས་
སུ་དབང་མ་བསྒྱུར་ཀྱང་ཡུལ་ལུགས་ཀྱི་སྐྱེས་འབུལ་མཁན་རྒྱལ་ཁབ་དང་རྒྱལ་
ཕྲན་ཁག་གི་ཕོ་ཉ་དབྱར་དུས་ཆར་སྤྲིན་གྱི་འདུ་འགོད་དང་མཚུངས་པར་གྱུར་པ་
དང་། སྟག་གཟིག་དང་རྒྱ་གར་རྒྱ་ནག་སོགས་མི་རིགས་གཞན་གྱི་མཁས་པ་དུ་
མ་བོད་ལ་ཕེབས་པ་དང་། བོད་ལ་ཐུན་མོང་མ་ཡིན་པའི་ཡི་གེ་མེད་པར་ཕར་ལ་ངོ་
ལེན་བྱེད་རྐྱེན་དངོས་རྫས་ཙམ་དང་། གཞན་གྱི་ཡིག་རིགས་སོགས་ལ་བརྟེན་པ་མ་
གཏོགས་མེད་པས་རྒྱལ་པོ་ཐུགས་ཤིན་ཏུ་གནོང་སྟེ། རྒྱལ་སྲིད་སྐྱོང་བ་ལ་ཡི་གེ་
འདི་ཤིན་ཏུ་གལ་ཆེ་བར་རྒྱལ་བློན་འབངས་དང་བཅས་པས་ལེགས་པར་རྟོགས་
ནས་རྒྱལ་པོས་བཀས། རྣམ་དཔྱོད་ཀྱི་བློ་གྲོས་དང་སྤྱང་གྲུང་འཛོམས་པའི་ཆོས་
བློན་ཐོན་མི་དགུང་ལོ་བཅོ་ལྔ་བཞེས་པའི་ཐོག་ཆུ་སྤྲེལ་ལོར་ཐོན་མི་འཁོར་དང་
བཅས་པ་ལ་དངོས་རྫས་རྒྱ་ཆེར་གནང་ནས་རྒྱ་གར་དུ་ཡི་གེ་སློབ་ཏུ་མངག་གོ །
བར་ཆད་ཀྱི་ཉེར་འཚེ་གང་ཡང་མེད་པར་རྒྱ་གར་དུ་བདེ་བར་ཐོན། དེ་ནས་མཁས་
པ་ཆེན་པོ་བྲམ་ཟེ་ལི་བྱིན་དང་པཎྜི་ཏ་ལྷ་རིགས་པའི་སེང་གེ་གཉིས་སློབ་དཔོན་
དུ་བསྟེན་ནས་ཡིག་རིགས་མི་འདྲ་བ་དུ་མ་དང་སྒྲ་རིག་དང་སྤྱན་རས་གཟིགས་ཀྱི་
དོ་རྒྱུད་ཉེར་གཅིག་སོགས་ཐུན་མོང་དང་ཐུན་མོང་མ་ཡིན་པའི་རིག་གནས་དུ་
མར་སྦྱོངས་པ་མཐར་སོན་ཏེ། ཐོན་མི་དགུང་ལོ་ཉེར་གཅིག་ཐོག་བོད་དུ་ཕྱིར་ཕེབས།
s



འཚེ་མེད་ཞི་བའི་སློབ་སྟོན།
དེ་ནས་བོད་ཡུལ་ཀུན་ཏུ་རིག་གནས་དར་རྒྱས་ཆེན་པོ་འབྱུང་ཆེད། རྒྱལ་པོ་ཉིད་ནས་
ཐོན་མི་སློབ་དཔོན་དུ་བསྟེན་ཏེ་སྐུ་མཁར་མ་རུར་ལོ་གསུམ་ལ་སྐུ་མཚམས་བཅད་
ནས་རྒྱ་གར་གྱི་ཡི་གེ་དང་སྒྲ་རིག་པ་ལ་ཞིབ་ཏུ་སྦྱངས་ཏེ་མཁས་པར་གྱུར་ཀྱང་།
རྒྱ་གར་གྱི་ཡི་གེ་དེས་བོད་སྐད་འབྲི་མི་ནུས་པ་དང་། སྒྲ་རིག་པའང་བོད་བརྡ་དང་
མི་མཚམས་པས། བོད་ཀྱི་སྐད་དང་མཐུན་པའི་ཡི་གེ་ཞིག་གསར་དུ་བཟོ་དགོས་
པར་རྒྱལ་པོའི་བཀས་བསྐུལ་བ་ལ་བརྟེན་ནས་ཐོན་མིས་བོད་ཀྱི་སྐད་ལ་རྟོག་དཔྱོད་
ཞིབ་ཏུ་གནང་རྗེས་སྐབས་དེར་རྒྱ་གར་དུ་ལཉྫ་ལྷའི་ཡི་གེ། ཝ་རྟུ་ཀླུའི་ཡི་གེ། ནཱ་
ག་ར་མིའི་ཡི་གེ་ཞེས་སུ་གྲགས་པ་ལ་སོགས་པའི་ཡིག་རིགས་དུ་མ་ཡོད་པ་ལས་
ལཉྫ་ལ་དཔེར་བྱས་ནས་དབུ་ཅན་དང་། ཝརྟུ་ལ་དཔེར་བྱས་ནས་དབུ་མེད་དང་།
ནཱ་ག་ར་ལ་དཔེར་བྱས་ནས་ལན་ཝར་གྱི་འབྲི་ཚིག་དངོས་སུ་གཏན་ལ་ཕབ་པ་དང་།
སུམ་རྟགས་སོགས་བོད་ཀྱི་སྒྲ་རིག་པའི་བསྟན་བཅོས་བརྒྱད་ལ་སོགས་པའང་རིམ་
གྱིས་བརྩམས་ཤིང་། སྤྱན་རས་གཟིགས་ཀྱིས་མདོ་རྒྱུད་ཉེར་གཅིག་སོགས་བཀའ་
བསྟན་དུ་མ་བོད་ལ་ཐོག་མར་བསྒྱུར་བ་ཡིན་ནོ། །རྒྱལ་པོས་ཀྱང་ཐོན་མི་ལ་བཀུར་
སྟེ་བསམ་གྱིས་མི་ཁྱབ་པ་མཛད་ནས་སློབ་དཔོན་ཞེས་པའི་མཚན་གསོལ་ཞིང་།
བོད་ཕྲུག་མཛངས་མི་བདུན་གྱི་བཞི་པར་བསྔགས་སོ། །དེའི་སྐབས་རྒྱལ་པོས་
བཀའ་བཞིན་དུ་བློན་འབངས་ཀུན་གྱིས་ཡི་གེ་འབྲི་ཀློག་དང་སྒྲ་རིག་པ་སོགས་
རིག་པའི་གནས་དུ་མ་ལ་སྦྱངས་ནས། བོད་ཡུལ་མུན་པའི་གླིང་དུ་ཐུན་མོང་དང་
ཐུན་མོང་མ་ཡིན་པའི་རིག་པའི་གནས་ཆེ་ཆུང་ཀུན་ཉི་མ་ཤར་བ་ལྟར་དར་བར་བྱས་
སོ༑ །དེའི་དུས་ཀྱི་ཚེ་ན་ང་ཚོའི་བོད་མི་རིགས་ནི་ཤེས་རིག་དར་བའི་མི་རིགས་
ཤིག་དང་། སྟོབས་ལྡན་གྱི་མི་རིགས་དང་། གཞན་གྱིས་གཙུག་ཏུ་བཀུར་ཏེ་བསྔགས་
69



སྐད་ཡིག་ལས་འཕྲོས་པའི་གཏམ་གླེང་།
བརྗོད་ཀྱིས་མེ་ཏོག་གཏོར་སའི་མི་རིགས་ཤིག་ཡིན་པ་དང་། མ་ཟད་ང་ཚོའི་སྐད་
ཡིག་གཉིས་པོ་འཛམ་གླིང་གོ་ལ་ཟླུམ་པོའི་སྟེང་ཏུ་ངོམ་ན་ངོ་གནོང་མི་དགོས་པའི་
སྐད་ཡིག་དོན་མཐུན་ཆ་ཚང་བ་ཕུན་སུམ་ཚོགས་པ་ཞིག་ཡོད་པ་དེ་ནི་མི་རིགས་
གཞན་གྱི་ཡི་གེ་ལྟར་དངོས་པོའི་གཟུགས་སམ་དབྱིབས་ལ་དཔེ་བལྟས་བྱས་ནས་
བཟོས་པ་ཞིག་གཏན་ནས་མ་ཡིན་པར་ཡི་གེ་སྲོལ་ཐོག་མར་གཏོད་པའི་ཚེ་བོད་
རང་གི་སྐད་ཀྱི་སྲོལ་དང་སྒོ་ཀུན་ནས་མཐུན་པར་བྱས་ཏེ་མཛད་པས་སྦྱོར་ཀློག་
གི་ཁྱད་ཆོས་དང་ལྡན་པ་ཞིག་ཡིན་པས་ཀློག་པ་དང་འབྲི་སླ་བ། ཁ་གསལ་བ། དོན་
གོ་བདེ་བ་སོགས་ཀྱི་ཁྱད་ཆོས་དུ་མ་དང་ལྡན་པ་ཞིག་ཡིན་ལ། དེང་འདིར་དབྱིན་
ཇིའི་སྐད་ཡིག་ལྟ་བུ་ནི་འཛམ་བུའི་གླིང་དུ་ཁྱབ་གདལ་དང་དར་རྒྱས་བྱུང་ནས་ཚན་
རིག་ལག་རྩལ་སོགས་ཀྱི་ཐད་ཇི་བཞིན་བཀོལ་ཐུབ་པའི་རྒྱུ་མཚན་གཙོ་བོ་སྦྱོར་
ཀློག་གི་ཁྱད་ཆོས་ལྡན་པ་འདི་ལ་ཐུག་པ་ཡིན་ལ། དེ་ནི་རང་རེ་བོད་ཀྱི་ཡི་གེ་དང་
ཁྱད་ཆོས་གཉིས་སུ་མ་མཆིས་པས་སྤྱི་ཚོགས་ཚན་རིག་ལག་རྩལ་སོགས་ཀྱི་ཐད་
ལ་ཇི་བཞིན་བཀོལ་ནའང་བཀོལ་ཐུབ་པའི་ཡིག་རིགས་ཕུན་སུམ་ཚོགས་པ་ཞིག་
ཡིན། མདོར་ན་ང་ཚོ་མི་རབས་ཕྱི་མ་རྣམས་ལ། གཞན་ལ་འགྲམ་ཆུ་ལྡང་མི་དགོས་
པར་སྔོན་བྱོན་དམ་པ་རྣམས་ཀྱིས་བཀའ་དྲིན་ཟབ་མོའི་གཏེར་ལས་བྱུང་བའི་སྐད་
ཡིག་དོན་མཐུན་ཆ་ཚང་བ་ཕུན་སུམ་ཚོགས་པ་ཞིག་ང་ཚོའི་ངོར་སྐལ་དུ་བཞག་
ཡོད་ཀྱང་། བདུད་རྒྱལ་གླང་དར་གྱིས་བསྟན་པ་བསྣུབས་པས་ཡི་གེ་དང་རིག་
གནས་ལ་ཉམས་རྒུད་ཆེན་པོ་བྱུང་བ་དང་། མི་རིང་བའི་སྔོན་རིག་གནས་གསར་
བརྗེ་ཟེར་བའི་སྲིད་ཇུས་མ་རུང་བས་ཀྱང་བོད་ཀྱི་ཆོས་དང་སྐད་ཡིག་དང་། ཡུལ་སྲོལ་
གོམས་འདྲིས། ནང་གི་བསམ་བློ། ལུས་ངག་གི་བྱ་སྤྱོད་སོགས་ལ་ཤུགས་རྐྱེན་ངན་
70



འཚེ་མེད་ཞི་བའི་སློབ་སྟོན། །
པ་ཐེབས་དང་ཐེབས་བཞིན་མཆིས། དེ་ལས་བོད་མིའི་བླ་སྲོག་ལྟ་བུའི་སྐད་དང་
ཡི་གེ་ཉམས་རྒུད་དུ་གྱུར་ན་མི་རིགས་འདིས་ངོ་བོ་བརླགས་ཟིན་པ་ཡིན་པས། དེས་
ན་ཤེས་ཡོན་ཅན་གྱི་སྤྲུལ་སྐུ། མཁན་པོ། གྲྭ་བ། དགེ་རྒན། ལས་བྱེད་པ་རྣམས་
ཀྱིས་ང་ཚོའི་མི་རིགས་འདིས་སྲོལ་རྒྱུན་རིག་གནས་ལ་སྲུང་སྐྱོབ་བྱེད་དགོས། རིག་
གནས་ལ་སྲུང་སྐྱོབ་བྱེད་ན། མི་རིགས་ལ་སྲུང་སྐྱོབ་བྱེད་པ་ཡིན་ཏེ། དེ་གཉིས་
ལྟོས་འབྲེལ་ཡིན་པའི་ཕྱིར། དེ་ཡང་མི་རིགས་དེ་ཉིད་ཆགས་ཤིང་འཕེལ་རྒྱས་སུ་
འགྲོ་བའི་བརྒྱུད་རིམ་ཁྲོད་དུ། ཐུན་མོང་གིས་གསར་སྐྲུན་བྱས་པ་བརྒྱུད་ནས། རིམ་
གྱིས་ཆགས་ཤིང་འཕེལ་རྒྱས་བྱུང་བ་ཞིག་སྟེ། མིས་རིག་གནས་གསར་སྐྲུན་བྱས་
ཤིང༌། རིག་གནས་ཀྱིས་མི་གསར་སྐྲུན་བྱས་པའི་འབྲེལ་བའི་ཆ་ནས་བཤད་ན།
མི་རིགས་དང་མི་རིགས་ཀྱི་རིག་གནས་གཉིས་པོ་ནི། དར་ན་མཉམ་དར་དང་རྒུད་
ན་མཉམ་རྒུད་དུ་འགྱུར་བའི་ལྟོས་བཅས་ཀྱི་འབྲེལ་བ་ཞིག་ཡིན་ཞིང་། མི་རིགས་
གང་ཞིག་ཡིན་ཡང་མི་རིགས་དེ་ཉིད་ཡར་རྒྱས་སུ་འགྲོ་བའི་གཞི་མ་མི་རིགས་དེ་
ཉིད་ཀྱིས་སྲོལ་རྒྱུན་རིག་གནས་ཁོ་ནའི་ཐོག་ནས་འཛུགས་སྐྲུན་བྱེད་དགོས་ལ། དེས་
ན་ང་ཚོའི་སྲོལ་རྒྱུན་རིག་གནས་ལ་ཉམས་པ་སླར་གསོ་མི་ཉམས་པ་གོང་འཕེལ་
དུ་གཏོང་བ་ནི།ང་ཚོའི་ཕྲག་ལ་བབས་པའི་འོས་འགན་ཆེན་པོ་ཞིག་ཡིན།སྲོག་ལྡན་
གྱི་སེམས་ཅན་སུ་ཡིན་ཀྱང་སྡུག་བསྔལ་མི་འདོད་ལ་ཕུན་སུམ་ཚོགས་པའི་བདེ་སྐྱིད་
འདོད། བདེ་སྐྱིད་དེ་ཡང་དཔལ་འབྱོར་དང་རིག་གཞུང་། ཆབ་སྲིད་བཅས་ཀྱི་སྟེང་
ནས་ཐོན་གྱི་ཡོད་པ་རེད། དེ་ལས་ཀྱང་འཕེལ་རྒྱས་ཀྱི་གཞི་རྩ་ནི་སྐད་དང་ཡི་གེ་ལ་
ཐུག་ཡོད་དེ། མཁས་དབང་དུང་དཀར་བློ་བཟང་འཕྲིན་ལས་ཀྱིས་ཡི་གེ་ཡོད་པའི་
མི་རིགས་རྣམས་རང་ཉིད་དཔལ་འབྱོར་དང་། ཆབ་སྲིད། རིག་གཞུང་བཅས་ཀྱི་
71



སྐད་ཡིག་ལས་འཕྲོས་པའི་གཏམ་གླེང་།
འཕེལ་རྒྱས་འགྲོ་བའི་མྱུར་ཚད་མགྱོགས་པ་དང་། ཡི་གེ་མེད་པའི་མི་རྣམས་དེ་ལས་
ལྡོག་སྟེ་རྗེས་ལུས་ཐེབས་ཀྱི་ཡོད་ཅེས་གསུངས་པ་ལྟར་དོན་ངོ་མ་བདེན་ཏེ། ང་
ཚོའི་སྐད་དང་ཡི་གེ་སྣང་མེད་དུ་དོར་ཚེ་མི་རིགས་རྗེས་ལུས་ཐེབས་པ་མ་ཟད། དཔལ་
འབྱོར་དང་། ཐོབ་ཐང་། གཞན་ཕན་ཞི་བདེ། རིག་གཞུང་སོགས་ཡོད་ཚད་ཚར་
འགྲོ་བ་ཞིག་ཀྱང་ཡིན། དེ་ཕན་ཆད་བདེ་སྐྱིད་དང་། ཐོབ་ཐང་། ལ་རྒྱ། རིག་གཞུང་
སོགས་འབོད་སྐད་ཇི་ལྟར་བྱེད་ཀྱང་དོན་འབྲས་ཆུང་བ་ཡིན། དེས་ན་ང་ཚོས་རང་
ཉིད་ཀྱི་སྐྱོན་ཆ་འདི་ངོས་ལེན་ནམ་དང་ལེན་བྱས་ཏེ། ཕྲག་ལ་བབས་པའི་འོས་འགན་
ང་ཚོའི་བླ་སྲོག་ལྟ་བུའི་སྐད་དང་ཡི་གེ་མྱུར་སྐྱོབ་ཀྱི་ཐབས་ལམ་སྒྲུབ་དགོས་ལ།
དེ་ཡང་ཁ་ཙམ་མ་ཡིན་པར་རང་སེམས་སུ་དམ་བཅའ་བརྟན་པོའི་སྒོ་ནས་དངོས་
ཀྱི་ལག་ལེན་ཁྲོད་ནས་ཐོག་མར་རང་ཉིད་ལ་བཅོས་བསྒྱུར་བྱས་ཏེ། རིམ་པར་
བཞིན་ཁྱིམ་ཚང་དང་ཁོར་ཡུག ས་ཁུལ་དང་སློབ་གྲྭ། སྤྱི་ཚོགས་དང་བོད་སྤྱི་ཡོངས་
ལ་མྱུར་སྐྱོབ་ཀྱིས་ཐབས་ལམ་སློབ་གསོ་གཏོང་ནས་གཅིག་གྱུར་གྱི་ནུས་པ་ཞིག་
ཐོན་ན་ད་གཟོད་ང་ཚོའི་དཔལ་འབྱོར་དང་། ཚན་རྩལ། ཆབ་སྲིད་དང་རིག་གཞུང་།
ཁོར་ཡུག་དང་གོམས་སྲོལ། གཞན་ཕན་ཞི་བདེ་སོགས་མྱུར་བ་ཉིད་དུ་འཕེལ་
རྒྱས་གོང་འཕེལ་དུ་འགྲོ་བར་བདག་གིས་མགྲིན་པ་གཟེངས་སུ་བསྟོད་ནས་སྨྲ་
ཆོག་ལ། གལ་ཏེ་ང་ཚོས་བོད་མི་རིགས་ཀྱི་སྐད་ཡིག་མ་སྦྱོང་པར་ཉམས་རྒུད་གྱུར་
ཏེ་གཞན་ལ་བསྟུན་པར་བྱེད་ན། མི་རིགས་འདིས་ངོ་བོ་བརླགས་པའམ་གཞན་དུ་
གྱུར་ནས་མན་ཇུའི་རིགས་ལྟ་བུའི་རིམ་གྱིས་རྗེས་ལུས་ཐེབས་འགྲོ་བ་རེད། དེ་
ཡང་མན་ཇུའི་རིགས་ལ་ཁེང་ཞིས་དང་ཆན་ལུང་ལྟ་བུའི་གོང་མ་ཡ་མཚན་པ་ཡོད་
ཟེར་མོད། ཡིན་ནའང་ཁོ་ཚོས་རྒྱ་ནག་ལ་དབང་བསྒྱུར་དགོས་པར་སྟབས་བདེ་ཡོང་
72



འཚེ་མེད་ཞི་བའི་སློབ་སྟོན། 2
དགོས་ཟེར་ནས་ཁོང་ཚོས་དཔོན་རིགས་ཚང་མས་རང་གི་མི་རིགས་ཀྱི་སྐད་ཡིག་
བཀོལ་སྤྱོད་བཀག་ནས་རྒྱ་ཡིག་སྦྱངས་པས་དེང་སྐབས་རྒྱ་རིགས་དང་ཁྱད་པར་
ཅུང་ཟད་ཙམ་ཡང་མེད་པར་གྱུར་ཡོད། དེང་སྐབས་མི་རིགས་ཀྱི་གྲས་སུ་བགྲང་
པ་ལས་རང་སྐད་བཤད་ཤེས་པ་གཅིག་ཀྱང་མེད་པར་འདུག ཁྱོད་ཚོར་སྐད་རིགས་
དང་ཡི་གེ་ཨེ་ཡོད་ཅེས་དྲིས་ན། དང་ཐོག་ལོ་རྒྱུས་སྟེང་ཡོད་མྱོང་བ་རེད་ཟེར་བ་
ཙམ་ཡིན་ཏེ། ལོ་རྒྱུས་སྟེང་སྐད་རིགས་རིག་གནས་ཡོད་མྱོང་བ་ཡིན་ལ་དེ་སྐབས་
ཀྱི་མན་ཇུའི་མི་རིགས་དེ་ནི་ཐམས་ཅད་ལ་དབང་བསྒྱུར་ཐུབ་པའི་མི་རིགས་སྟོབས་
ལྡན་ཞིག་རེད། ཁ་སང་དེ་རིང་གི་སྐད་རིགས་དང་ཡིག་རིགས་མེད་རྗེས་ཀྱི་མན་
ཇུའི་མི་རིགས་འདི་ནི་མི་རིགས་གཞན་གྱི་རྗེས་ལུས་སུ་ཐེབས་པའི་མི་རིགས་ཤིག་
རེད། དེར་ལྟོས་དང་། རང་གི་སྐད་ཡིག་ཉམས་སོང་ན་མི་རིགས་དེ་རིམ་གྱི་ཉམས་
རྒུད་དུ་འགྲོ་བ་དང་། མ་ཉམས་ན་མི་རིགས་ཡང་ཡར་རྒྱས་སུ་འགྲོ་ཐུབ་པ་ཡིན་
པར་རྟོགས་ནུས་ལ། དེས་ན་ཚེ་འདི་ཕྱིའི་ལེགས་ཚོགས་མ་ལུས་པའི་འབྱུང་ཁུངས་
རིན་པོ་ཆེའི་སྐད་ཡིག་འདི་ལ། རང་གི་སྙིང་མིག་སྲོག་ལས་ཀྱང་གཅེས་པར་གཟུང་
ཏེ་མཐའ་དག་རང་གིས་སློབ་པ་དང་གཞན་ལ་སློབ་ཏུ་འཇུག་པའི་སྒོ་ནས་ཉམས་
པ་སླར་གསོ་མི་ཉམས་གོང་འཕེལ་དུ་གཏོང་དགོས་སོ། །དེ་ལྟར་བྱེད་ན་ད་གཟོད་
ཤེས་ཡོན་ཅན་ནམ་ཡོན་ཏན་ཅན་དུ་གྱུར་ནས་རང་གི་མི་རིགས་དེ་ཡང་ཡར་རྒྱས་
སུ་བྱེད་དགོས་ན་བྱེད་ཐུབ་པ་དང༌། མ་ཟད་མི་རིགས་གཞན་གྱི་མདུན་དུ་འགྲོ་
དགོས་པའི་ཚེ་ན་ངོ་ཚ་མི་དགོས་པར་སེམས་དབང་དྲོ་ལྷང་ངེ་བ་ཞིག་འོང་ཐུབ་
པ་ཡིན། གལ་ཏེ་རིག་གནས་ཕུན་སུམ་ཚོགས་པ་ཞིག་རང་ལ་ཡོད་བཞིན་དུ་མ་སྦྱོང་
བར་གཞན་གྱི་རིག་གནས་ཁོ་ན་ལ་འགྲམ་ཆུ་ལྡང་ནས་བསྡད་ན་ནམ་ཞིག་གི་ཚེ་ན།།
73



སྐད་ཡིག་ལས་འཕྲོས་པའི་གཏམ་གླེང་།།
མི་རིགས་གཞན་གྱིས་ཁྱོད་ཚོའི་རིག་གནས་ཡ་མཚན་པ་ཞིག་རེད་ཅེས་བཤད་ན།
རང་གི་རིག་གནས་རང་གི་མ་སྦྱངས་པར་ཉམས་སུ་བཅུག་ནས་ཕྱི་གླིང་པ་སོགས་
གཞན་པའི་མདུན་ནས་ད་གཟོད་གསར་དུ་སྦྱང་དགོས་པར་བྱུང་ན། དེ་ལས་ཡིད་
ཕམ་པ་ཞིག་དང༌། དེ་ལས་ངོ་ཚ་བ། དེ་ལས་རྨོངས་པ་ཞིག་གཏན་ནས་མེད་པ་
ཞིག་རེད། དེ་ལྟ་བུ་འབྱུང་བ་མངོན་སུམ་ཡིན་ཏེ། ཁ་སང་དེ་རིང་མི་རིགས་ཀྱི་བླ་
བཙོངས་སྐད་ཡིག་གི་དགྲ་བོ་ངོ་ཚ་མེད་པ་མི་ལ་ལ་ཞིག་གིས་བོད་ཡིག་དང་བོད་
སྐད་ཤེས་མི་དགོས། རྒྱ་ཡིག་དང་རྒྱ་སྐད་ཤེས་དགོས། དབྱིན་ཡིག་དང་དབྱིན་
སྐད་ཤེས་དགོས་ཟེར་ནས་དེ་དག་སྦྱོང་པ་ལས། རང་རིགས་གི་རིག་གནས་སོགས་
གཏན་ནས་མི་སྦྱོང་པར་སྣང་མེད་དུ་དོར་ནས་སློབ་གཉེར་བ་དང་ལས་བྱེད་པ་
སོགས་མང་ཆེ་བས་བོད་ལྭ་གྱོན་ཀྱང་བོད་སྐད་རྣམ་དག་ཞིག་བཤད་མི་ཤེས་པ་
རེད། གཞན་ཞིག་གིས་ཉན་ཚེ་རྒྱ་སྐད་རེད་དམ་བོད་སྐད་རེད་མི་ཤེས་པའི་ར་
མ་ལུག་ལྟ་བུ་བཤད་བཞིན་ཡོད་པ་རེད། ཚང་མ་དེ་ལྟ་བུ་ཞིག་ཏུ་གྱུར་སོང་ན། བོད་
མི་རིགས་ཀྱི་སྐད་རིགས་ཞེས་སྐད་རིགས་ཀྱི་སྟེང་ནས་གསལ་བོར་ཞིག་འཇོག་
རྒྱུ་མེད་པ་ན་རྒྱན་དང་ཆ་ལུགས་ཀྱི་སྟེང་ནས་མང་པོ་འགྱུར་ཡོད་པས། དེ་ལྟར་
གྱུར་ཏེ་སྐད་རིགས་དང་། སེམས་ཁམས། ཡི་གེ་སོགས་ཀྱི་སྟེང་ནས་བོད་མི་རིགས་
ཞེས་འཇོག་མ་ཐུབ་ཚེ་བོད་མི་རིགས་འདི་ནམ་ཞིག་ན་གཞན་དུ་གྱུར་ནས་འགྲོ་བའམ།
རྒྱུན་ཆད་འགྲོ་བ་དང་ནུབ་འགྲོ་བའི་ཉེན་ཁ་ཆེན་པོ་འདུག མ་ཟད་ཁོ་ཚོ་ཕྱིར་རྒྱལ་
དུ་སོང་ཚེ་ཕྱི་གླིང་པ་ཚོས། ཁྱོད་ནི་བོད་མི་རིགས་ཤིག་རེད། བོད་མི་རིགས་ལ་
ཚན་རིག་སོགས་དར་མེད་པས་ཕྱིའི་དངོས་པོ་ཆ་ནས་དཔལ་འབྱོར་གོང་འཕེལ་
དུ་སོང་མེད་ཀྱང་།འཛམ་གླིང་ངམ་རྒྱལ་ཁབ་གཞན་ན་མི་རྙེད་པའི་བསམ་བློ་ཁྱད་
74



འཚེ་མེད་ཞི་བའི་སློབ་སྟོན། །
པར་བ་དང༌། རིག་གནས་ཁྱད་པར་བ་ཡོད་པས། དེའི་དོན་ངེད་ཅག་ལ་ཤོད་དང་
ཞེས་བཤད་ན་ཅི་ཡང་བཤད་རྒྱུ་མེད་པར་གྱུར་ན། གཞན་པས་ཀྱང་ཁྱོད་རང་བོད་
ཀྱི་མི་ཞིག་ཡིན་པ་མ་གཏོགས་བོད་ཀྱི་གོ་མི་ཆོག་པའི་མི་ཞིག་རེད་ཟེར་བཞིན་དུ་
བརྩི་མཐོང་མི་བྱེད་པར་མ་ཟད་འཕྱ་བ་བྱེད་པའི་གནས་སུ་འཇོག་ལ། ནང་སོག་
པ་ཁོང་ཚོས་བཤད་རྒྱུར། སྔོན་ཆད་ང་ཚོས་ཀྱང་བོད་མི་རིགས་ལྟར་མི་རིགས་གཞན་
གྱི་རྗེས་སུ་འབྲང་པས་ཇེ་ངན་དང་ཇེ་རྒུད་དུ་གྱུར་ཅིང་། དེ་ནས་རང་གི་སྐད་ཡིག་
བཀོལ་བའི་ལམ་ལ་ཕྱིར་འཁོར་བའི་ཚོད་ཅུང་ཟིན་ཏེ་དེང་སྐབས་ཀྱི་གནས་བབ་
འདི་འདྲ་ཞིག་ཆགས་ཡོད་པ་རེད། ཁྱེད་ཚོས་ད་དུང་མུ་མཐུད་དུ་གཞན་པའི་རྗེས་
སུ་འབྲང་ན་ཉམས་འགྲོ་རྒྱུ་རེད་ཟེར་ནས་ཁོ་ཚོ་ལ་སློབ་གསོ་གཏོང་། ངེད་ཚོ་ལ་བོད་
མི་རིགས་ལྟར་ཞེས་མིག་དཔེ་ངན་པའི་གནས་སུ་བཞག་ཡོད་པ་རེད། དེའི་རྒྱུ་མཚན་
ནི༑ གཙོ་བོ་ཁྲེལ་མེད་འགའ་ཞིག་གིས་བོད་སྐད་དང་བོད་ཡིག་ཤེས་མི་དགོས།
རྒྱ་ཡིག་དང་དབྱིན་ཡིག་ཤེས་དགོས་ཟེར་ནས་གཞན་པའི་རྗེས་སུ་འབྲང་སྟེ། རང་
གི་རིག་གནས་ཕུན་སུམ་ཚོགས་པ་ལྗོན་པའི་ཤིང་བཟང་ལ། ནགས་ན་གནས་པའི་
སྤྲེའུ་ལྟར་མི་གཙང་བ་དོར་བར་བྱས་པའི་སྐྱོན་ཆ་ལ་ཐུག་པ་ཡིན། ཁོང་ཚོས་ངེད་
ཅག་ལ་བརྙས་བཅོས་ཀྱིས་སྐད་ཆ་གང་ཡང་མིན། དེས་ན་གཞན་གྱི་རྗེས་སུ་མི་
འབྲང་སྟེ་རང་གི་སྐད་ཡིག་ལ་རྒྱུན་སྐྱོང་ལེགས་པོ་ཞིག་བྱེད་ན། མི་རིགས་དེ་ཡང་
སྟོབས་ལྡན་མི་རིགས་དང་མི་ཚང་མ་ཤེས་ཡོན་ཅན་གྱི་གང་ཟག་ཏུ་འགྱུར་འགྲོ་
བ་རེད། མི་རིགས་གཞན་གྱིས་ཀྱང་བརྩི་བཀུར་ངམ་ངམ་ཤུག་ཤུག་ཏུ་བྱེད་ཡོང་
བ་གདོན་མི་ཟའོ། །གཞན་ཡང་རང་ཅག་གི་སྐབས་འདིར་རང་གི་ཕུན་སུམ་ཚོགས་
པའི་རིག་གནས་ཉམས་སུ་བཅུག་ན་མི་རབས་རྗེས་མ་རྣམས་ཀྱིས་སྔ་རང་རིགས་
76



སྐད་ཡིག་ལས་འཕྲོས་པའི་གཏམ་གླེང་།
ལ་ཕུན་སུམ་ཚོགས་པའི་རིག་གནས་ཡོད་རུང་མི་རབས་སྔོན་མའི་སྐབས་ཉམས་
སུ་བཅུག་སྟེ་ང་ཚོ་ལ་སྐལ་བ་བཅད་པ་རེད་ཅེས་ལེ་འདེད་བྱེད་སར་རང་ཅག་མ་
གཏོགས་གཞན་མེད་པས། དེ་དག་ལ་ཁྲེལ་མེད་བྱས་ཡོད་པ་མ་ཟད། མི་རབས་
སྔོན་མའི་རིག་གནས་སོགས་རང་ཅག་གིས་ཉམས་སུ་བཅུག་ན་རང་ཅག་ནི་མི་
རིགས་ཀྱི་ཉེས་ཅན་ཡང་རེད། སྔོན་བྱོན་གོང་མ་རྣམས་ལ་ཞབས་འདེགས་གང་ཡང་
བྱེད་མ་ནུས་པ་ཡིན་ནོ། །དེ་ལྟར་གོང་དུ་རང་གི་སྐད་ཡིག་ཉམས་ན་ཉེས་པའི་ཚོགས་
ཉུང་ཙམ་བསྟན་པ་རྣམས་བོད་ཕྲུག་ཚོས་ངོས་ལེན་ནམ་དང་ལེན་བྱས་ཏེ། ང་ཚོའི་མི་
རིགས་ཀྱི་བླ་སྲོག་ལྟ་བུའི་སྐད་ཡིག་ལ་སྲུང་སྐྱོབ་ལེགས་པོ་ཤིག་བྱེད་པར་ངས་མི་
རིགས་འདིས་ཚབ་ཏུ་བྱས་ཏེ་སོར་བཅུའི་ཐལ་མོ་སྙིང་ཁར་སྦྱར་ནས་རེ་བ་ལན་
བརྒྱར་ཞུ་བ་ཡིན། །
སྐད་དང་ཡི་གེ་ལ་སྲུང་སྐྱོབ་བྱེད་དགོས་ཞེས་བཤད་ན་དེ་གཉིས་ཀྱི་སྡེ་ཕྱེ་བའི་
བོད་མིའི་སྤྱི་སྐད་གཙང་མ་དེ་གང་ཞེ་ན། དེ་ནི་མདོ་དབུས་ཁམས་གསུམ་གང་
གི་ཡུལ་སྐད་ཀྱང་མ་ཡིན་པར་བོད་མི་སྤྱི་བོ་གནམ་བསྟན་ཀུན་ཀྱི་ཐུན་མོང་དུ་བེད་
སྤྱོད་བྱེད་པའི་ཡིག་ཐོག་གི་སྐད་ཆ་འདི་ནི་དོན་ངོ་མ་བོད་ཀྱི་སྤྱི་སྐད་ཡིན་ཏེ། མཁས་
པའི་དབང་པོ་དགེ་འདུན་ཆོས་འཕེལ་གྱིས་རང་རེ་རྣམས་ཇི་སྲིད་བསྟན་བཅོས་ཀྱི་
ཐ་སྙད་དང་ཆོས་སྐད་ལ་ཆ་འཇོག་བྱེད་པ་དེ་སྲིད་དུ་བོད་རིགས་ཡོངས་རྫོགས་
ཀྱི་སྐད་རིགས་ཀྱང་གཅིག་ཏུ་གནས་པ་ཡིན་ཞིང་། དཔེར་ན་ཆོས་སྐད་དང་འབྲེལ་
བའི་གླེགས་བམ་ཞིག་མངའ་རིས་ནས་ཨ་མདོའི་བར་དུ་ཁྱེར་ཡང་ཐམས་ཅད་ཀྱི་
རྟོགས་ཤིང་གོ་ཐུབ་པ་ཡིན། ཞེས་གསུངས་པ་ལྟར་རང་རེའི་ཡིག་ཐོག་གི་སྐད་ཆ་
འདི་ནི་ལྟོས་བཅས་ཀྱིས་བཤད་ན་ཕུན་སུམ་ཚོགས་པའི་ཁྱད་ཆོས་དང༌། སྙན་
76



འཚེ་མེད་ཞི་བའི་སློབ་སྟོན།
འཇེབས་ཀྱི་ཁྱད་ཆོས།སྙིང་བསྡུས་ཀྱི་ཁྱད་ཆོས། རྗོད་བདེ་བའི་ཁྱད་ཆོས། དག་
གསལ་གྱི་ཁྱད་ཆོས་དང་ལྡན་པའི་སྐད་ཡིག་དེ་ནི་རང་རེ་བོད་ཀྱི་ས་ཆ་གང་དུ་ཁྱེར་
ཡང་ས་དེའི་ཡུལ་མི་ཡིག་ངོ་ཆོད་པ་ཞིག་ཡིན་ན་ཕལ་ཆེ་བ་གོ་ཐུབ་པས། ཡིག་
སྐད་ནི་བོད་ཀྱི་སྤྱི་སྐད་དུ་འོས་ཤིང་འཚམས་པ་ཞིག་རེད། དེ་ལྟའི་སྣང་ཚུལ་ཞིག་
ནི༑ ཨ་མདོ་དབུས་གཙང་ཁམས་པ་རྣམས་ཀྱིས་རང་རང་གི་ཕ་སྐད་དེ་བོད་ཀྱི་
སྤྱི་སྐད་དང་མཐུན་པ་ཡིན་ཞེས་སྐད་གསང་མཐོན་པོས་སྒྲོག་པ་དང་། མ་ཟད་རོང་
འབྲོག་ཚོས་རང་གི་སྐད་ཆ་ཡང་དག་པར་རློམ་བཞིན་ཡོད། ཡིན་ནའང་འདི་ནི་
ཨ་ཕའི་ཁ་ཕོར་གཙང་ཞེན་གྱིས་ཐག་གཅད་ཆོག་པ་ཞིག་མ་ཡིན་པར། གནས་
ལུགས་དངོས་ལ་གཞི་བཟུང་དགོས་པའི་གནད་དོན་ཞིག་སྟེ། གསལ་བོར་བཤད་
ན་སུ་ཞིག་གི་སྐད་ཆ་བརྡ་སྤྲོད་རིག་པ་དང་མཐུན་མིན་གྱིས་ཐག་གཅད་དགོས་པའི་
གནད་དོན་ཞིག་རེད། དེ་ཡང་མཐར་གཏུག་ན། ཡུལ་གྲུ་གང་ཞིག་གི་སྐད་ཆ་དེ་བོད་
ཀྱི་སྤྱི་སྐད་དང་མཐུན་མིན་ནི། ཡུལ་གྲུ་དེའི་སྐད་ཆ་རྣམས་ངག་ཏུ་རྗོད་དུས་སྔོན་
འཇུག་དང་རྗེས་འཇུག་མིང་གཞི་ཡང་འཇུག་མགོ་འདོགས་དག་གི་སྒྲ་གདངས་
ཐོན་མིན། ཡི་གེ་སོ་སོའི་སྐྱེ་གནས་དང་བྱེད་པ་བརྡ་སྤྲོད་པའི་གཞུང་ལུགས་དང་
མཐུན་མིན་བཅས་ལ་བལྟ་དགོས་པས་དེ་དང་མཐུན་ན་ཡི་གེ་དག་པའམ་བོད་མིའི་
སྤྱི་སྐད་དུ་འགྲོ་ལ། མི་མཐུན་ན་ཨ་ཕའི་ཁ་ཕོར་གཙང་ཞེན་བཟུང་བ་མ་གཏོགས་
པར་དོན་ལ་སྤྱི་སྐད་དུ་མི་འགྲོ་ལ། གལ་ཏེ་བརྡ་སྤྲོད་པའི་གཞུང་དང་མི་མཐུན་
ནའང་བོད་ཀྱི་སྤྱི་སྐད་དུ་འགྲོ་ན། རྒྱ་མི་དང་སོག་པོའི་སྐད་ཀྱང་བོད་ཀྱི་སྤྱི་སྐད་
དུ་ཐལ་བས་གང་དྲན་དྲན་དུ་འགྱུར་རོ། །དེ་མིན་པར་བོད་ཀྱི་སྤྱི་སྐད་ནི་ཡིག་ཆ་
དང་མཐུན་དགོས་ལ། དེ་རྣམས་ཡིག་ཆ་དང་མི་མཐུན་པར་ཆེས་མང་ངོ༌། །
77



སྐད་ཡིག་ལས་འཕྲོས་པའི་གཏམ་གླེང་།
དེ་ལྟར་དྲང་བདེན་གྱིས་གཏམ་བཤད་འདི་ནི་དཔལ་རྫོང་སར་བཀྲ་ཤིས་ལྷ་རྩེར་འཇམ་དབྱངས་མཁྱེན་
བརྩེ་དབང་པོའི་གཟིམ་སྐྱིལ་དབང་ཁང་འཆི་མེད་གྲུབ་པའི་དགའ་ཚལ་ནས་་རིས་མེད་བཀའ་བསྟན་ལུང་སྤེལ་
ཚོགས་ཆེན་བཙུགས་སྐབས་སུ། སྔ་འགྱུར་དྲེལ་དཀར་དགོན་པའི་མཁན་མིང་འཛིན་པ་དོན་གྲུབ་ཚེ་བརྟན་ཞེས་
འབོད་པ་དེས། བོད་རབ་བྱུང་བཅུ་བདུན་པའི་ས་བྱི་ལོར་སྤྱི་ལོ་༢༠༠༨་ཟླ་༦་ཚེས་༩་ཉིན་སྔ་དྲོའི་ཐུན་མཚམས་
སུ་བློ་ལ་གང་དྲན་དུ་བྲིས་པ་དགེའོ།
༼ ༡ :
78



འཚེ་མེད་ཞི་བའི་སློབ་སྟོན། །
༄༅། །རང་རིགས་ལ་བསྐུལ་བའི་གཏམ་ཤེས་རབ་
ལྷ་མོའི་ཧབ་ཆ།
ཝ་དགོན་ཟླ་བ་སྟོབས་ལྡན།
བསིལ་ལྡན་གངས་ཅན་ལྗོངས་འདིར། །ལང་ཚོའི་སྙོམ་ལག་རྒྱས་པའི། །
རིགས་བཟང་གདོང་དམར་བོད་པ། །དར་ཅིག་རྣ་བས་གསོན་དང་། །
མེས་པོའི་རྡོ་རིང་ཀློག་པའི། །ཨ་བུ་གངས་ཕྲུག་ང་ཡིས། །
མ་བཅོས་སྙིང་གཏམ་ཚིག་གསུམ། །གངས་རིའི་ལྗོངས་ལ་འབུལ་ལོ། །
བསམ་བཞིན་སྲིད་པ་བཟུང་བའི། །སྤྲུལ་སྐུ་དགོངས་པ་མཐོ་རྒྱུ། །
གོང་མའི་རྣམ་ཐར་སྐྱོང་ན། །ཁྱེད་ཀྱི་མཛད་ཕྲིན་དེ་ཡིན།
དད་ལྡན་མང་ཚོགས་རྣམས་ལ། །འཚེ་མེད་ཞི་བའི་ལམ་ཆེན། །
དགེ་བཅུའི་བཅའ་ཁྲིམས་སྡོམ་ན། །ཁྱེད་ཀྱི་མཛད་ཕྲིན་དེ་ཡིན། །
རང་གི་གདན་སའི་མཐིལ་ལ། །སངས་རྒྱས་བསྟན་པའི་སྙིང་པོ། །
བཤད་དང་སྒྲུབ་སྡེ་འཛུགས་ན། །ཁྱེད་ཀྱི་མཛད་ཕྲིན་དེ་ཡིན།
འདུལ་བའི་གཞུང་དང་འགལ་བའི། །སྤྱོད་པ་གུ་ཡངས་མཛད་ན། །
ཁྱེད་ཀྱི་སྐུ་ཕྲེང་གོང་མའི། །དབུ་རྣ་ཆུ་ཡིས་འཁྱེར་འགྲོ །
བྱ་བྱེད་ཚེ་འདིར་ཤོར་ཏེ། །དམ་པའི་ལག་རྗེས་མེད་ན
།།
སྐུ་སྐྱེ་བཞེས་པའི་དོན་སྒོ། །དྲིས་ན་ཁྱེད་ཀྱི་ཅི་དྲན
།།
79



ཤེས་རབ་ལྷ་མོའི་ཧབ་ཆ།།
སྙིགས་ལྔའི་རླུང་དམར་ཁྲོད་ནས། །བསྟན་པའི་མེ་རོ་གསོ་བའི། །
མཁན་དང་སློབ་དཔོན་རྣམས་ལ། །ཆེད་དུ་ཞུ་བྱ་མེད་ཀྱང་
།།
བློ་གསར་སློབ་བུ་ཚོ་ལ། །ཆོས་ཁྲིད་མཛད་པའི་ཞོར་དུ།
ཆོས་རྒྱལ་གོང་མའི་ཤུལ་བཞག །མི་རིགས་འདི་ཡི་ལོ་རྒྱུས། །
ཡིད་ལ་འཇགས་པའི་ཆེད་དུ། །གསལ་བཤད་ཁྱེད་ཀྱིས་གནང་དགོས། །
སྔོན་བྱོན་སྙིང་སྟོབས་ཅན་གྱིས། །རང་སྲོག་འབེན་ལ་བཞག་སྟེ། །
ཆེད་དུ་གདན་འདྲེན་ཞུས་པའི། །དབང་ཁྲིད་ལུང་གི་རྒྱུད་པ། །
ཉམས་ན་སངས་རྒྱས་པ་ལ། །དེ་ལས་གྱོང་གུད་ཆེ་བ། །
འཇིག་རྟེན་ཁམས་ན་མེད་པས། །མཁྱེན་སྤྱན་ཡངས་པ་ཁྱེད་ཀྱིས། །
ཐུབ་བསྟན་མདོ་དང་སྔགས་ཀྱི། །རྒྱུད་པའི་རྣམ་ཐར་ཡོད་པའི།།
བསྟན་འཛིན་སྐྱེས་བུ་རྣམས་ཀྱི། །ཞབས་རྡུལ་སྤྱི་བོར་བླངས་ཏེ། །
ཆོས་རྒྱུན་སྐྱོང་བའི་འོས་བབ། །ཁྱེད་ལས་གཞན་པ་སུ་ཡོད། །
དམ་ཆོས་ཡིད་བཞིན་ནོར་བུའི། །ཆོས་ཀྱི་རྒྱུད་པ་འཛིན་པའི། །
ས་བཀའ་རྙིང་གསུམ་སོགས་ཀྱི། །མཁས་གྲུབ་དམ་པ་རྣམས་ཀྱིས། །
ཀླུ་སྒྲུབ་གཞུང་གི་དགོངས་པ། །དགོངས་དང་དགོས་པའི་དབང་གིས། །
སོ་སོར་བཤད་པའི་གཞུང་ལ། །བློ་སྒོ་འབྱེད་པའི་ཆེད་དུ། །
རྟགས་དང་ཐལ་འགྱུར་རིགས་པས། །དགག་སྒྲུབ་བྱས་ན་བཟང་མོད། །
ཆོས་བདག་ཕན་ཚུན་བར་གྱི། །ཐུགས་ལ་གནོད་པ་སོང་ན།།
དགེ་འདུན་མཐུན་པ་བདེ་བ། །གསུངས་པའི་ཚིག་གིས་གནོད་ཡོང་
།།
དེང་སང་རིག་གསར་པ་ཡིས། །ནང་ཆོས་ཉམས་སུ་བླང་ན། །
80



འཚེ་མེད་ཞི་བའི་སློབ་སྟོན།
མི་རིགས་རྗེས་ལུས་ཐེབས་འགྲོ །བྱམས་དང་སྙིང་རྗེ་བསྒོམ་ན། །
རང་ལ་རྒྱལ་ཁ་མི་ཐོབ། །ཟེར་བའི་དགག་ལན་འབྲི་རྒྱུ། །
སྐབས་སུ་བབ་པའི་གཏམ་དང༌། །དུས་སུ་བབ་པའི་ཆར་རེད།
བསྟན་ལ་འཚེ་བའི་བསླབ་བྱ། །རིམ་བཞིན་ཇེ་རྒྱས་སོང་ན།
བསྟན་པ་མེ་སྟག་ཙམ་དེ། །ཡུན་རིང་གནས་རྒྱུ་མ་རེད།
རྣམ་གསུམ་གོས་ཀྱིས་གཡོག་པའི། །ཡིད་འོངས་བཙུན་ཆུང་གཞོན་བཟང་། །
ད་ལྟ་རྣམ་རིག་གསལ་ཚེ། །མ་འདུག་གྲྭ་ས་འགྲིམ་དགོས།
བཅུ་ཕྲག་རིག་པའི་གཞུང་ལ། །ཐོས་པས་སྒྲོ་འདོགས་བཅད་དེ།
མ་འོངས་མདུན་ལམ་བསྐྱང་བའི། །ཤེས་རིག་བག་མ་སུས་ཤོག །
ཉོན་མོངས་འདུལ་བའི་ཆེད་དུ། །ཆོས་འདི་ཐུབ་པས་གསུངས་ན། །
རིག་པའི་རྩལ་ཁ་རྫོགས་དུས། །རྒྱགས་དང་དྲེགས་པ་མ་སྐྱེ། །
རྒྱུན་དུ་རྒྱ་གྲོང་ཉུལ་ཏེ། །ཚོང་དང་ཁེ་ལས་སྒྲུབ་ན། །
བསླབ་གསུམ་སད་ཀྱིས་འཁྱེར་འགྲོ། །བླུན་རྨོངས་འཇིག་རྟེན་འགའ་ཡིས། །
ཐུབ་པའི་རྗེས་འཇུག་སྤྱི་ལ། །འཕྱ་སྨོད་བྱེད་པའི་ཉེན་ཡོད། །
གྲུབ་མཐའི་ཕྱོགས་ཞེན་དབང་གིས། །ཆོས་དང་གང་ཟག་རྣམས་ལ། །
དོན་མེད་ངན་སྨྲས་མ་གཏོང་། །ལས་ངན་གསོག་ན་ཅི་ཕན། །
དད་ལྡན་ཡོན་བདག་རྣམས་ཀྱི། །རེ་བ་སྐོང་བའི་དོན་དུ།
སྦྱོར་དངོས་རྗེས་གསུམ་ཚང་བའི། །ཆོ་ག་ཆོས་སྤྱོད་འདོན་ན།
དེ་ལ་དགེ་མཚན་ལོས་ཡོད། །འདོན་རྒྱུ་འདོན་པ་དེ་དང་། །
གཉིད་དང་ངག་འཆལ་སྲེས་ནས། །འདོན་པ་འདོན་ཁུལ་བྱས་ཀྱང་། །
81



ཤེས་རབ་ལྷ་མོའི་ཧབ་ཆ།
ཡོན་བདག་ཡོན་གནས་གཉིས་ཆར། །ཆུད་ཟོས་འགྲོ་བའི་རྒྱུ་ཡིན། །
བསྟན་པའི་རྒྱུད་འཛིན་ཁྱེད་ཀྱིས། །སྐུ་ཡི་ཚེ་ཕྱེད་རྫོགས་དུས། །
གནས་ཁང་གྲུ་བཞི་ནང་དུ། – །མཚམས་དང་སྙེན་སྒྲུབ་ལས་ཀྱང་། །
ཉམས་དང་རྟོགས་པས་ཕྱུག་པའི། །མཚན་ལྡན་བླ་མའི་མདུན་ནས། །
གོལ་དང་ནོར་ས་བཅད་དེ། །མི་མེད་དབེན་པའི་རི་དེར། །
རྣལ་འབྱོར་ཉམས་དབྱངས་ལེན་བཞིན། །སེམས་ཀྱི་རང་གཤིས་བསྐྱང་ན། །
དེ་ལས་ལྷག་པའི་མཛད་བཟང་། །རྒྱལ་བ་ཡིས་ཀྱང་རྙེད་དཀའ། །
བོད་མི་ཆོལ་ཁ་གསུམ་ལ། །སྔོན་ཐོན་ཡར་རྒྱས་དགོས་ན། །
གལ་ཆེན་ནང་གི་དོན་ཆེན། །མཐུན་འབྲེལ་གཞི་རྩ་འཛུགས་དགོས། །
སྤུན་ཟླའི་ལས་དབང་མཐུན་དགོས། །མ་འོངས་ཁ་ཕྱོགས་གཅིག་དགོས།
མི་རིགས་འཐོར་ཞིག་སོང་ལ། །སྙིང་ནས་བློ་འགྱོད་ཡོད་ན།
རྩྭ་ཆུའི་རྩོད་གླེང་མ་བྱེད། །རྩོད་རྒྱུའི་རྩ་ས་ཡོད་ན། །
བོད་མི་ས་ཡ་དྲུག་ལ། །གཞིས་བྱེས་གཉིས་སུ་བྱེ་བའི། །
རྒྱུ་མཚན་ཅི་ལ་ཐུག་ཡོད། །ཁྱོད་ལ་དྲིས་ན་ཅི་སྨྲ།།
ཉེས་མེད་རི་སྐྱེས་སྲོག་ཆགས། །ཁྲ་རིང་འབེན་ལ་མ་འཇོག །
རང་ལུས་མདའ་ཚགས་བྱས་ན། །བཟོད་སྒོམ་ནུས་ས་ཨི་རེད། །
ཡ་རབས་རྒྱན་ཆ་རློམ་ནས། །སྟག་གཟིག་གཅན་གཟན་པགས་པས། །
གོས་ཀྱི་མཐའ་ཤམ་མ་བྱེད། །མི་རིགས་གཞན་གྱིས་འཕྱ་ཡོང་། །
སྒོ་ཟོག་དྲིན་ཆེན་ལས་རིང་། །རྒས་དུས་བཤས་ལ་མ་ཕབ
།།
བཟང་ལན་ངན་གྱིས་འཇལ་བའི། །གནའ་དཔེ་ཐོས་མྱོང་ཨི་ཡོད། །
82



འཚེ་མེད་ཞི་བའི་སློབ་སྟོན།
ཁྲིམས་ལྡན་བཙུན་པ་བཙུན་མ། །ཤ་ཁྲག་ཟས་སུ་མ་བྱེད། །
སྟོན་པ་བརྩེ་བ་ཅན་དེས། །བཀག་པ་ཁྱོད་ཀྱི་ཨི་ཐོས། །
ཤ་དང་པགས་པའི་ཆེད་དུ། །ཉམ་ཆུང་དུད་འགྲོ་རྣམས་ཀྱི། །
གཅེས་སྲོག་གྲི་ཡིས་གཅོད་ན། །ས་ཐོབ་སེམས་དཔས་ཅི་དགོངས། །
བྱམས་ལྡན་མི་རིགས་འདི་ལ། །ཆོས་ལྡན་བོད་པ་ཞེས་པའི། །
མཚན་བྱང་གསེར་གྱི་ཅོད་པན། །འདོགས་སའི་མགོ་བོ་གང་རེད། །
གཅེས་པའི་གངས་ཕྲུག་གཞོན་ནུ། །རིག་པའི་གནས་ལ་སྦྱང་དང་། །
མ་འོངས་བོད་པའི་རྒྱུད་འཛིན། །ཁྱོད་རང་མ་གཏོགས་མི་འདུག །
ཁྱོད་ལ་རིག་གནས་མེད་ན། །ང་ཚོ་བོད་པའི་རིག་གཞུང་། །
མི་རབས་རྗེས་མའི་དུས་སུ། །བདག་པོ་གང་གིས་བཟོ་དགོས།།
མེས་པོ་བཀའ་དྲིན་ཅན་གྱིས། །བཞག་པའི་སྐད་ཡིག་ཉམས་ན། །
མཐོ་སྒང་བོད་པ་ཞེས་པའི། །མིང་རྐྱང་བཏགས་ཀྱང་དེ་རེད
།།
ཅེས་ཝ་རྭ་ལྔ་རིག་སློབ་གླིང་གི་གྲལ་མཐར་འཛིན་པའི་ཟླ་བ་སྟོབས་ལྡན་དང་ཀརྨ་དགེ་ལེགས་གཉིས་ཀྱིས་
རབ་བྱུང་བཅུ་བདུན་པའི་ས་གླང་ལོར་བྲིས་པ་དགེ་བར་གྱུར་ཅིག །།
པ་
g



སེམས་ཁོང་ནས་ཤོར་བའི་ན་ཟུག་ལྕི་མོ།
༈ ངས་སེམས་ཁོང་ནས་ཤོར་བའི་ན་ཟུག་ལྕི་མོ།
དྲེལ་དཀར་དོན་གྲུབ་ཚེ་བརྟན།
ཚོགས་གཉིས་ལས་འཁྲུངས་ལྷ་མཆོག་སྤྱན་རས་གཟིགས། །
སྙིང་ནས་གདུང་བ་དྲག་པོས་གསོལ་འདེབས་ན། །
མགོན་མེད་ཉམ་ཐག་གྲངས་མེད་འགྲོ་བ་ཀུན། །
མི་བཟོད་སྡུག་བསྔལ་འདི་ལས་བསྐྱབ་ཏུ་གསོལ། །
ཀྱེ་མ་ཉམ་ཆུང་དུད་འགྲོའི་་ཚེ་སྲོག་ཉག་མ་གྲི་ཡིས་བཅད། །
སྲོལ་ངན་ཤ་ཟ་ཁྲག་འཐུང་ལྤགས་གྱོན་བདུད་ཀྱི་རྒྱལ་མཚན་སྒྲེང་། །
ཤིས་སྒང་མི་ཡུལ་འདི་ནི་སྲིན་གླིང་དངོས་བསྒྱུར་མཐོང་ཚེ་ན། །
ཨ་བུ་དོན་མིང་ངག་ནས་ན་ཟུག་ལྕི་མོའི་གཏམ་འདི་ཤོར། །
དེ་ཡང་རྒྱལ་བ་ཤཱཀྱ་ཐུབ་པའི་ལུང་རྟོགས་ཀྱི་བསྟན་པ་རིན་པོ་ཆེ་དར་ཞིང་
རྒྱས་པའི་ཡུལ་གྲུ། འཕགས་མཆོག་ཕྱག་ན་པདྨོའི་ཐུགས་རྗེའི་གྲིབ་བསིལ་ལས་
ནམ་ཡང་འདའ་བ་མེད་པའི་གངས་ཅན་བོད་ཀྱི་ལྗོངས་ཏེ། གངས་རི་དང་། རྗེ་
རི༑ བྲག་རི། སྤང་རི། ནགས་རི་སྟེ་ཆེས་མཐོ་བའི་རི་བོ་དུ་མ་དང་། རྩྭ་ཐང་དང་
སྤང་ལྗོངས། མཚོ་དང་ཆུ་མིག གཡའ་ཆུ་དང་། གངས་ཆུ། རྫ་ཆུ་སྟེ་བསིལ་ཞིང་
84



འཚེ་མེད་ཞི་བའི་སློབ་སྟོན།
དྭངས་བའི་ཆུ་བོ་དུ་མ། དེར་མ་ཟད་རྩ་ཆེའི་སྨན་རྩྭ་སྣ་ཚོགས་གསེར་དངུལ་ཟངས་
ལྕགས་ཀྱི་གཏེར་ཁ་སྟེ་རང་བྱུང་གི་ཁོར་ཡུག་ཕུན་སུམ་ཚོགས་པའི་གནས་མཆོག་
འདིར་གནས་འཆའ་བའི་འགྲོ་བ་མིའི་རིགས་བྱམས་བརྩེ་དང་དྲང་བདེན་གྱི་འཚོ་
ཞིང་། དཔལ་མཛངས་དང་བརྟུལ་ཕོད་མངའ་བ་སོགས་ཡ་རབས་ཀྱི་སྤྱོད་ལྡན་
ཤེས་ཡོན་ཅན་རྣམས་ལ་སྙན་ཞུ། འུ་ཅག་གི་ཡར་སྔོན་བསིལ་ལྡན་གངས་རིའི་
ལྗོངས་འདི་ན། རང་བྱུང་རི་ཆུ་གཏེར་ཁ་སོགས་ཁོར་ཡུག་གི་མཛེས་རྒྱན་དུ་འཁྲུངས་
པའི་རི་སྐྱེས་སྣ་ཚོགས་བག་ཡངས་སུ་རྩེ་ཞིང༌། འཚེ་མེད་ཞི་བའི་ངང་དུ་གནས་
ཡོད་ལ། དེ་ཡང་སྔོན་འདས་པའི་ལོ་རྒྱུས་རྣམས་སུ། སྟོད་མངའ་རིས་ཀྱི་ཆ་ནི་གླང་
པོ་ཆེ་དང་རི་དྭགས་ཀྱི་ཡུལ། བར་དབུས་གཙང་གི་ཆ་ནི་རི་དྭགས་དང་སྤྲེའུའི་ཡུལ།
སྨད་མདོ་ཁམས་ཀྱི་ཆ་ནི་སྤྲེའུ་དང་བྲག་སྲིན་གྱི་ཡུལ་དུ་གྱུར་ཞེས་བྱུང་ལ། དོན་
དངོས་ཀྱི་ཐོག་ནའང་། སྟག་གཟིག་དོམ་དྲེད། སེང་གེ་དང་གླང་ཆེན། གཉན་དང་
མ་ཧེ། ར་རྒྱ་ཤ་རྒྱ། ཤ་བ་སྐེ་རིང་། ཤ་བ་རྒོ་བ། འཕར་སྤྱང་ཕག་རྒོད། གཙོད་དང་
གནའ་བ། རྐྱང་དང་གླ་བ། ཝ་དང་གཡི་དཀར། འབྲོང་དང་བསེ་རུ། བྱི་བ་དང་
རི་བོང་སོགས་རི་སྐྱེས་སྣ་ཚོགས་ཀྱི་ཁྱུ་ཚོགས་འཁྲུགས་མྱོང་ལ། མཐོ་བ་གནམ་
ལ་འཕུར་བའི་འདབ་ཆགས་ཀྱི་རིགས་བྱ་ཁྱུང་དང་ཐང་དཀར། ཁུ་བྱུག་རྨ་བྱ། ནེ་
ཙོ་ཕུག་རོན། ངང་པ་འཇོལ་མོ། ཁྲུང་ཁྲུང་ཕོ་རོག གསེར་མོ་ངང་དཀར་སོགས་
དང༌། དམའ་བ་ཆུ་ལ་འཛུལ་བའི་སྲོག་ཆགས་ཀྱི་རིགས་མཚོ་གཟིག་དང་མཚོ་ཁྱི།
མཚོ་ཕག་མཚོ་གླིང་། ཆུ་སྲིན་ཉ་སྦལ་ལྕོང་གསུམ་སོགས་མདོར་ན་དུད་འགྲོའི་
རིགས་ལ་གཏོགས་པའི་སྲོག་ལྡན་སེམས་ཅན་བགྲངས་ཀྱིས་མི་ལོངས་བ་ཞིག་ཡོད་
མྱོང་ལ། དེ་དག་ད་ལྟ་ཟས་ཀྱི་ལྷག་མ་ཙམ་མ་གཏོགས་པར་ཕལ་ཆེར་གཞི་མེད་དུ་
85



སེམས་ཁོང་ནས་ཤོར་བའི་ན་ཟུག་ལྕི་མོ།
གྱུར་ཡོད་པ་ཀུན་གྱི་ཤེས་གསལ་ལྟར་ལགས། གྲོགས་པོ་ཚོ། དེ་དག་ད་ལྟ་ས་ཆ་
གཞན་དུ་སོང་ངམ། ཁྲེལ་མེད་འགའ་ཞིག་གིས་གཏོར་བརླགས་བྱས་པ་ཡིན་ནམ་
ཞེ་ན། དེ་རྣམས་ས་ཆ་གང་དུ་ཡང་མ་སོང་ལ། འོན་ཀྱང་རྒྱ་ཕྱི་ནང་གི་སྡིག་ཅན་
ཤན་པ་ཁྲེལ་མེད་འགའ་ཞིག་གིས་ཉམ་ཆུང་དེ་དག་ལ་བདེ་སྡུག་གི་ཚོར་བ་ཡོད་
དམ་མེད་སྙམ་པའི་ཐེ་ཚོམ་ཙམ་ཡང་མི་བྱེད་པར་དགོད་སྒྲ་ལྷང་ལྷང་གི་ངང་ནས་
འཕྲུལ་ཆས་དང་ལག་རྩལ་སོགས་ཀྱིས་སྒོ་ནས་ང་ཚོའི་ཁོར་ཡུག་གི་མཛེས་རྒྱན་རི་
སྐྱེས་སྲོག་ཆགས་ཀྱི་འཚོ་གནས་དང་ཚེ་སྲོག་ལ་གཏོར་བརླགས་བྱས་སོང་བ་རེད།
དེའི་ཚུལ་ཉུང་ཙམ་འདིར་འགོད་ན། གང་ཟག་ཕལ་མོ་ཆེས་ཟ་གྱོན་ཡོང་སྒོ་སོགས་
ཀྱི་ཆེད་དུ་ཁྱི་ཕག་རྟ་ལུག་གི་རིགས་དང་། རྐྱང་འཕར་དྲེད་གསུམ་སོགས་གཅན་
གཟན་གྱི་རིགས། ལྟོ་འགྲོའི་རིགས། ཉ་སྦལ་ལྕོང་གསུམ་གྱི་རིགས། བྱ་བྱེའུ་
རིགས། གཞན་ཡང་མགོ་གཅིག་ཅན་དང་མགོ་གཉིས་སོགས་མདོར་ན་ནུད་དེ་འགྲོ་
བ༑ འཕུར་ནས་འགྲོ་བ། ཟུར་གྱི་འགྲོ་བ། ལྡིང་ནས་འགྲོ་བ་སོགས་དུད་འགྲོའི་
རིགས་ལ་གཏོགས་ཚད་རྣམས་མནར་གཅོད་ཀྱི་སྡུག་བསྔལ་བསམ་གྱིས་མི་ཁྱབ་
པ་གཏད་དེ་བསད་བཅད་གཏུབས་གསུམ་བྱས་པ་དང་། སྡུག་བསྔལ་གྱི་རྣམ་
གྲངས་ཡང་འདྲ་དང་མི་འདྲ་སྣ་ཚོགས་པ་ཞིག་གི་སྒོ་ནས་སྡུག་བསྔལ་ལ་སྦྱར་བ་
ཡིན་ཏེ། དེ་ཡང་ལ་ལ་ཚ་བས་སྲེག་པ་དང་། གྲང་བས་འཁེང་བ། ཚ་གྲང་རེས་
མོས་ཀྱི་མནར་བ། བཀྲེས་སྐོམ་གྱི་གདུང་བ། དབང་པོ་རྣམས་སོ་སོར་འབྲལ་བ་
དང་འབྲུ་བ་སོགས་བྱེད་པ། སྨྱོ་རུ་འཇུག་པ། བཤལ་དུ་འཇུག་པ། ལུས་ཤུགས་
ཉམས་སུ་འཇུག་པ། གློག་རླབས་ཀྱིས་རེག་པ་སོགས་དང༌། སྲོག་ཆགས་བོངས་
ཚད་ཆེ་བ་ཁ་ཤས་ལྕགས་ཀྱི་སོ་མང་གིས་གོ་མཚམས་མེད་པར་གཤགས་པ། ལ་
86



འཚེ་མེད་ཞི་བའི་སློབ་སྟོན།
ལའི་ཡན་ལག་དང་ཉིང་ལག་འབྲེགས་པ། ལ་ལའི་རྐེ་དང་ལྕེ་བཅད་པ། ལ་ལའི་
མིག་ཕྱུང་བ་དང་སྙིང་ལག་པས་སྔོག་པ། གསོན་ཁྲག་དྲོད་མོར་གཏར་བ། ལ་ལ་
ཆུ་ཚན་ཁོལ་མར་དུ་བཞུར་བཏང་བ་དང་། ལྕགས་སླང་དམར་འབར་བའི་ནང་དུ་
འཚེད་པ། ལ་ལ་ལྕགས་སྒམ་སྒོ་མེད་པ་མེ་སྟག་ཚ་ཚ་འཕྲོ་བའི་ནང་དུ་དབུགས་
འཐུམས་རྒྱབ་པ་སོགས་འཇིགས་སུ་རུང་བའི་སྡུག་བསྔལ་གཏད་པའི་རྣམ་གྲངས་
རེ་རེ་ནས་བཤད་ན་སྙིང་འདར་ཏེ་བརྒྱལ་འགྲོ་བ། མིག་གི་མཐོང་ན་ལྟ་བར་མི་
བཟོད་པ། རྣ་བའི་ཐོས་ན་ཡི་མུག་འཆོར་བ། བསམ་ན་མཆི་མ་འཁྲུག་པར་འགྱུར་
པའི་སྤྱོད་ངན་སྣ་ཚོགས་ཀྱིས་ཉམ་ཆུང་དུད་འགྲོ་རྣམས་ཀྱི་གཅེས་པར་བཟུང་བའི་
ཚེ་སྲོག་དང་འཚོ་གནས་ལ་གཏོར་བརླགས་བྱས་ནས་འཇིགས་རུང་སྲིན་པོའི་གྲོང་
ཁྱེར་མངོན་སུམ་དུ་གཙུགས་ཡོད་པ་རེད། དེ་ལའང་འཛམ་གླིང་ལས་ཀྱི་ས་པ་ཞེས་
སེམས་ཅན་སྤྱི་མཐུན་གྱི་བགོ་སྐལ་དུ་གྲུབ་པའི་གོ་ལ་འདི་ནི་བཙན་པོ་མི་རྣམས་
ཀྱི་ཁོ་ན་མིན་ལ། གཉན་པོ་ལྷ་ཀླུ་དག་གིའང་མིན། འོ་ན་སུའི་ཡིན་ཞེ་ན། དེ་ནི་
སྲོག་དང་ལྡན་པ་རྣམས་ཀྱི་ཐུན་མོང་གི་ལོངས་སྤྱོད་བྱའི་གནས་ཤིག་ཡིན་པ་ཤེས་
དགོས། གང་ཞེ་ན། དང་པོ་སྣོད་ཀྱི་འཇིག་རྟེན་འདི་ཆགས་པའི་སྐབས་སུའང་།
སེམས་ཅན་ཐུན་མོང་གི་ལས་ཀྱིས་གྲུབ་པ་ཁོ་ན་ཡིན་པ་དང༌། ད་ལྟ་གནས་པར་
སྣང་བའི་ཚོ་ལའང་སྣོད་བཅུད་གཉིས་ཕན་ཚུན་གཅིག་གིས་གཅིག་ལ་བརྟེན་ནས་
གནས་དགོས། དཔེར་ན། འབྱུང་ཁམས་རང་ངོས་ནས་སྐྱེ་ལྡན་སྲོག་ཆགས་མཐའ་
དག་མཉམ་དུ་འཚོ་བའི་ནུས་པ་འདོན་གྱིན་ཡོད་པ་དང༌། མི་དང་དུད་འགྲོ་ཡིས་
གོ་ལ་འདི་སྲུང་སྐྱོབ་བྱེད་པའི་ཐབས་ལ་སྒོ་སྣ་ཚོགས་བཏོད་པ་ལྟ་བུ་རེད། སྤྱིར་
ནའང་ས་སྒང་འདིའི་སྟེང་གི་མི་དང་དུད་འགྲོ་རྣམས་ནི་ཆེས་སྔ་མོ་ནས་ལྷན་གཅིག་
B7



སེམས་ཁོང་ནས་ཤོར་བའི་ན་ཟུག་ལྕི་མོ།
ཏུ་གནས་ཤིང༌། ལྷན་གཅིག་ཏུ་མི་ཡུལ་འདིར་འཚོ་ཞིང་འགྲོགས་ནས་འོངས་བར་
མ་ཟད། བཅུད་ཆགས་པའི་གོ་རིམ་གྱི་དབང་དུ་བྱས་ན་རང་ཅག་མིའི་རིགས་སྐྱེ་
འཕེལ་བྱུང་བའི་སྔོན་ནས་དུད་འགྲོའི་རིགས་བྱུང་བར་མངོན་ཏེ། སྔོན་རྒྱལ་རབ་
གསལ་བའི་མེ་ལོང་སོགས་ལོ་རྒྱུས་ཁུངས་མ་རྣམས་སུ། འཕགས་མཆོག་སྤྱན་
རས་གཟིགས་ཀྱིས་སྤྲུལ་བ་སྤྲེའུ་བྱང་ཆུབ་སེམས་དཔའ་དང་བྲག་སྲིན་མོ་གཉིས་
ཀྱིས་ལས་ཀྱི་རྟེན་འབྲེལ་ལ་བརྟེན་ནས་མིའི་འགྲོ་བ་འདི་རིམ་གྱི་བྱུང་བ་ཡིན་
གསུངས་ཤིང་། དེང་སང་འཛམ་གླིང་གི་ལོ་རྒྱུས་སྨྲ་བ་དང་། ཚན་གསར་བ་ཕལ་
མོ་ཆེས་དེ་དེ་བཞིན་དུ་མིའི་རིགས་འདི་ནི་སྤྲ་དང་སྤྲེའུ་ལས་ཆད་པའི་རིག་གཞུང་དེ་
འཐད་ལྡན་དུ་འཛིན་ནོ། །དེས་ན་འུ་ཅག་གི་རང་བྱུང་ཁོར་ཡུག་གི་རི་རྩྭ་ནགས་
ཚལ་སྤང་མཚོ་སོགས་དང་གཅན་གཟན་རི་དྭགས་སོགས་ནི་རང་བྱུང་གི་ཁམས་
ཆེན་འདི་ཆགས་ན་མཉམ་དུ་ཆགས་འཇིག་ན་མཉམ་དུ་འཇིག་པའི་འབྲེལ་བ་དམ་
ཟབ་ཡོད་པའི། དེ་དག་གི་འཚོ་གནས་དང་ཚེ་སྲོག་རྩ་མེད་དུ་གཏང་ན་ཕྱིའི་ས་
འགུལ་དང་མེ་དགྲ་སོགས་འབྱུང་བཞིའི་འཇིགས་པ་དང་། ནང་ནད་མུག་གོད་
ཁའི་རུ་འདྲེན་དང་ཕྱི་རབས་པའི་སྐྱིད་བདེ་ལོངས་སྤྱོད་སོགས་གཞོམ་པའི་ཐོ་བ་
དེ་ལས་ལྷག་པ་ཞིག་བཙལ་ཀྱང་རྙེད་རྒྱུ་མེད་དེ། དཔེར་ན། སྔོན་ནུབ་ཕྱོགས་
རྒྱལ་ཁབ་ཞིག་གིས་སྒོ་ཕྱུགས་འཚོ་སྐྱོང་གི་ཆེད་དུ་འཕར་སྤྱང་ཡོད་ཚད་རྩ་མེད་དུ་
བཏང་བས། གློ་བུར་དུ་སྔོན་ཆད་བྱུང་མ་མྱོང་པའི་སྲོག་ཆགས་བྱི་བའི་རིགས་ལྟ་
བུ་ཞིག་སྤང་ལ་ཤ་མོ་རྡོལ་བ་ལྟར་བྱུང་ནས་མི་ཕྱུགས་རྩྭ་ས་བཅས་ལ་གནོད་རྐྱེན་
བློས་མི་དཔོག་པར་བཟོས་པས། སྲིད་གཞུང་གི་རྩ་འཛུགས་པ་ཆེན་པོས་འཛམ་
གླིང་གི་ས་ཆ་སོ་སོར་ནས་སྤྱང་ཀི་ལ་རིན་གོང་ཆེན་པོ་སྟེར་ཏེ་ཉོ་དགོས་བྱུང་། དེ་
88



འཚེ་མེད་ཞི་བའི་སློབ་སྟོན།
ནས་བཟུང་སྟེ་ཕྱིན་ཆད་ས་དེའི་སྤྱང་ཀི་གཅིག་ཀྱང་བསད་མི་ཆོག་ཅེས་ཁྲིམས་
བཅས། གལ་ཏེ་བསད་ན་མི་དེར་སྲོག་ཁྲིམས་གཅོད་པའི་བཀའ་རྒྱ་བསྒྲགས་པ་
ལྟ་བུ་རེད། མ་ཟད་འུ་ཅག་གི་བོད་ཡུལ་ལ་མཚོན་ན་སྔོན་ཆད་སྟག་གཟིག་འཕར་
སྤྱང་སོགས་ཁྱུ་ཚོགས་འཁྲུགས་མྱོང་བའི་ཚེ་ན། ཆར་ཆུ་དུས་སུ་བབས། ལོ་ཕྱུགས་
སྟག་ཏུ་ལེགས། རྩྭ་ཐང་སྤང་ལྗོངས་མཚོ་དང་ཆུ་མིག་སྨན་རྩྭ་སྣ་ཚོགས་རྒྱས། གསེར་
དངུལ་ཟངས་ལྕགས་ཀྱི་གཏེར་ཁ་སོགས་རང་བྱུང་ཁོར་ཡུག་ནི་ལྷའི་སྐྱེད་ཚལ་ལྟར་
མཛེས་ཤིང་ལྟ་ན་སྡུག་པ། ཕྱིའི་འབྱུང་བཞིའི་གནོད་འཚེ་དང་ནང་ནད་མུག་འཁྲུགས་
ལོངས་སོགས་མེད་པར་འཚེ་མེད་སྐྱིད་བདེ་ལོངས་སྤྱོད་ངང་ནས་གནས་ཡོད་ལ།
འོན་ཀྱང་དགེ་མེད་འདྲེ་སྲིན་ཤན་པ་རྣམས་ཀྱིས་རི་སྐྱེས་སྲོག་ཆགས་རྣམས་ཀྱི་འཚོ་
གནས་དང་ཚེ་སྲོག་ལ་གཏོར་བརླགས་བྱས་ནས་ཕལ་ཆེར་གཞི་མེད་དུ་བཏང་བའི་
ཚེ་ན། འུ་ཅག་བོད་ཀྱི་ཡུལ་ས་ཁུལ་ལ་ལར་སྔར་མེད་ཀྱི་སྲོག་ཆགས་བྱི་བའི་རིགས་
ཆུ་མིག་བཞིན་རྡོལ་ཏེ། རྩྭ་ཐང་སྤང་ལྗོངས་སོགས་ལ་གནོད་རྐྱེན་ཚབ་ཆེན་ཐེབས་
ནས་སའི་བཅུད་ཉམས་མིའི་གཡང་ཉམས་ནད་མུག་གོད་ཁའི་རུ་འདྲེན་དང་། འབྱུང་
བཞིའི་འཇིགས་པ་སོགས་མི་འདོད་སྣ་དགུ་འབྱུང་གི་ཡོད་པ་ཤེས་གསལ་ལྟར།
དེ་ནི་སྣོད་བཅུད་གཉིས་ཀ་ལྟོས་འབྲེལ་གྱི་འབྲེལ་བ་དམ་ཟབ་ཡོད་པའི་རྒྱུ་མཚན་
རེད། མིའི་འཚོ་གནས་ལ་སྲུང་སྐྱོབ་བྱེད་དགོས་ན་དུད་འགྲོའི་འཚོ་གནས་ལ་སྲུང་
སྐྱོབ་བྱེད་དགོས་ཏེ། སྲོག་ཆགས་ནི་འགྲོ་བ་མིའི་འཚོ་གནས་ཐད་ལ་ཕན་པ་ཆེན་
པོ་ཡོད་པར་མ་ཟད། རང་བྱུང་ཁོར་ཡུག་གི་མཛེས་རྒྱན་དུ་གྱུར་ཡོད་པའི་ཕྱིར། དེས་
ན་མི་སུ་ཡིན་ཡང་རང་རང་གི་འཚོ་གནས་ལ་གཅེས་སྲུང་བྱེད་མི་འདོད་པ་གཅིག་
ཀྱང་མེད། ཡིན་ནའང་དུད་འགྲོའི་འཚོ་གནས་ལ་གཅེས་སྲུང་བྱེད་པ་ཕལ་ཞོག་དེ་
89



སེམས་ཁོང་ནས་ཤོར་བའི་ན་ཟུག་ལྕི་མོ།
དག་གི་འཚོ་གནས་དང་ཚེ་སྲོག་ལ་གཏོར་བརླགས་བྱེད་པ་འབའ་ཞིག་ཡིན་ལ། དེ་
ནི་ཆེས་ནོར་འཁྲུལ་ཆེན་པོ་ཞིག་ཡིན་ཏེ། ས་ནས་རྡོ་བླངས་རང་གི་མགོ་ལ་རྒྱབ་
ཞེས་པའི་ཁ་དཔེ་དེ་དོན་ངོ་མ་དེ་ཡིན་པར་མངོན་ནོ། །གཞན་ཡང་བསད་བཅད་
གཏུབས་གསུམ་བྱས་པའི་མ་རྒན་སེམས་ཅན་རྣམས་ནི། བདེ་སྡུག་གི་ཚོར་བ་རང་
ཅག་དང་འདྲ་མཉམ་དུ་ཡོད་ཅིང་འཚོ་གནས་དང་ཚེ་སྲོག་ཀྱང་རང་ཅག་ནང་བཞིན་
རང་རང་གི་ཡོད་ཚད་ཀྱི་ཡོད་ཚད་ཡིན་པའི། དེ་དག་ལའང་ཅིའི་ཕྱིར་ཞི་བདེ་དང་
འདྲ་མཉམ་གྱི་ཐོབ་ཐང་མི་དགོས་པ་ཡིན་ནམ། དེས་ན་ད་ལྟ་མི་ཡུལ་འདིར་དམྱལ་
བ་མནར་མེད་ཀྱི་སྡུག་བསྔལ་དངོས་སུ་མྱོང་བཞིན་པའི་ཉམ་ཐག་དུད་འགྲོ་རྣམས་
ལ་འཚོ་གནས་རང་དབང་གི་ཐོབ་ཐང་སྤྲད་དེ་འཚེ་མེད་ལྷིང་འཇགས་ཀྱི་ཁོར་ཡུག་
ལེགས་པོ་ཞིག་བསྐྲུན་ཐབས་ལ་འབད་བརྩོན་བྱེད་པ་ནི། གནས་ལུགས་དང་དྲང་
བདེན་ལ་དགའ་ཞིང་བྱམས་དང་སྙིང་རྗེའི་རྐྱང་ཐག་མ་ཆད་པའི་མི་བུ་སྤྱིའི་འོས་
འགན་ཉག་གཅིག་གོ་དེས་ན་རྒྱ་ཕྱི་ནང་གི་སྤུན་ཟླའམ་གྲོགས་པོ་ཚོ། ང་ཚོས་དུས་
རྒྱུན་དུ་གླེང་མོལ་ནང་། ང་ཚོ་ཡ་རབས་དང་ཤེས་ཡོན་དྲང་བདེན་སྐྱོང་བའི་མི་ཞིག་
ཡིན་ཞེས་སྒྲོག་བཞིན་ཡོད། དེ་ཡིན་ན། ཉམ་ཆུང་དུད་འགྲོའི་འཚོ་གནས་དང་ཚེ་
སྲོག་ལ་གཏོར་རླག་བྱེད་པ་མཚམས་འཇོག་རེ་བྱས་ནས་འཚེ་མེད་ཞི་བདེའི་རང་
དབང་ཐོབ་ཐང་ཞིག་སྤྲོད་རོགས་ཞུ་ཞེས་ངས་ཉམ་ཐག་དུད་འགྲོ་རྣམས་ཀྱི་ཚབ་ཏུ་
བྱས་ཏེ་སོར་བཅུའི་ཐལ་མོ་སྙིང་གར་སྦྱར་ནས་གསོལ་བ་ལན་བརྒྱར་འདེབས་པ་
ཡིན་ནོ། །གལ་ཏེ་ལས་ངན་ཉམ་ཐག་དུད་འགྲོ་རྣམས་ཀྱི་འཚོ་གནས་དང་ཚེ་སྲོག་
ལ་གཏོར་བརླགས་བྱས་ཏེ། ཤ་ཟོས་པགས་གྱོན་ཁྲག་དྲོད་མོར་རྔམ་འཐུང་བྱེད་
པ་དེ་ནི། ཆེས་མ་རབས་སྐྱེ་བོ་ཤེས་ཡོན་མེད་པ་དྲང་བདེན་མེད་པ་སྲིན་པོའི་རང་
90



འཚེ་མེད་ཞི་བའི་སློབ་སྟོན།
གཟུགས་དངོས་སུ་སྟོན་པ་ཡིན་ནོ། མ་ཟད་དེ་ནི་ཆོས་དང་འཇིག་རྟེན་གཉིས་ཆར་
ལའང་ཆེས་མི་མཐུན་པ་ཞིག་ཡིན། དེའི་ཚུལ་ཉུང་ཙམ་འདིར་རྗོད་ན།
དང་པོ་འཇིག་རྟེན་གྱི་ཕྱོགས་ནས་བཤད་ན།
དེ་ནི་ཆེས་མི་མཐུན་པ་ཞིག་ཡིན་ཏེ། དེ་ཡང་སྐྱབས་དང་དཔུང་གཉེན་བྲལ་
བའི་ཉམ་ཆུང་དུད་འགྲོ་འདི་རྣམས་ཀྱིས། ང་ཚོ་ལ། ཁ་ཟས་གྱོན་གོས་ཁོར་ཡུག་
སོགས་ལ་ཕན་པ་འབའ་ཞིག་སྒྲུབ་པ་མ་གཏོགས། དངོས་ཤུགས་ཟུར་གསུམ་གྱིས་
གནོད་པ་གང་ཡང་བྱེད་མ་མྱོང་
། ཡུན་རིང་དྲིན་གྱིས་བསྐྱངས་ཤིང་། ད་ལྟའི་མ་རྒན་
ལས་ལྷག་པའི་སེམས་ཅན་ལས་ངན་དེ་རྣམས། ན་ཚོད་རྒས་ཤིང་། ཚེ་ཡི་འཕེན་
པ་རྫོགས་ལ་ཉེ་དུས། བརྩེ་མེད་ཀྱིས་ངན་གསོད་བྱེད་པ་འདི་ནི། དོན་ངོ་མ་ང་ཚོའི་
གསང་མི་ཕོད་པའི་རང་སྐྱོན་ངན་པ་ཞིག་རེད། དེས་ན་དྲིན་ཆེ་བའི་མ་རྒན་རྣམས་
ན་ཚ་ཟུག་གཟེར་གྱི་གདུངས་བ་དྲག་པོས་མནར་མནར་བའི་མཐར་མར། ཚེ་སྲོག་
གི་རྒྱུ་བ་ཆད་པའི་ལྷག་མ་སྡུག་བསྔལ་གྱི་འཆི་བ་དང་བཅས་པའི་ཤ་ཁྲག་འདི་ལ་
ལོངས་སུ་སྤྱད་དེ་དགའ་འཛུམ་དང་དགོད་སྒྲའི་ཁྲོད་ན་གནས་པ་ནི། ཅི་འདྲའི་མ་
རུང་པ་ཞིག་སྟེ། བྱམས་སྙིང་རྗེ་དང་བྲལ་ཞིང་། གདུག་རྩུབ་དང་ཟ་འདོད་དང་
འཆའ་འདོད་ཀྱི་མཆེ་བ་གཟེངས་པའི་གཅན་གཟན་གཏུམ་པོའི་ཁྱི་ཚོགས་ཤིག ཨ་
ཙི་ཡ་ང་དང་འཇིགས་སྐྲག་མེད་པར་ཤ་ལ་དགའ་ཞིང་ཁྲག་ལ་དགྱེས་པའི་མི་ཡུལ་
གྱི་སྲིན་པོ་དེ་ཁྱེད་ཅག་མིན་ན་སུ་ཞིག་ཡིན། ང་ཚོས་ནམ་རྒྱུན་གླེང་མོལ་ནང་། ཤ་
ཟན་གྱི་རིགས་འཕར་སྤྱང་སྟག་གཟིག་དོམ་དྲེད་དེ་དག་ནི་ཅི་འདྲའི་སྙིང་རྗེ་མེད་པ།
གདུག་རྩུབ་ཆེ་བ་གཅན་གཟན་གཏུམ་པོ་ཞེས་སྒྲོག་བཞིན་ཡོད་ཀྱང་
། དོན་ངོ་མ་
91



སེམས་ཁོང་ནས་ཤོར་བའི་ན་ཟུག་ལྕི་མོ།
བསམ་བློ་རྣལ་དུ་ཕབ་ཏེ་བསམ་གཞིག་རེ་བཏང་ན། གཅན་གཟན་ལས་ཀྱང་གདུག་
རྩུབ་ཆེ་བའི་ཤ་ཟ་དེ་ནི་ཁྱེད་ཅག་ཡིན་འདུག་སྟེ། འཕར་སྤྱང་སྟག་གཟིག་སོགས་
ཀྱི་ནི་ཁ་ཟས་གཞན་འཚོར་དུ་མ་རྙེད་པར་སྲོག་ཆགས་ཀྱི་སྲོག་ལ་འཚེ་བ་ཡིན་ན།
རང་ཅག་མི་རྣམས་ཀྱི་ནི། ཞིམ་མངར་རོ་བཅུད་འཛོམ་པའི་ཁ་ཟས་སྣ་ཚོགས་མཆིས་
ཞིང་། ད་དུང་སྲོག་ཆགས་དེ་དག་གི་བདེ་སྡུག་ལ་བསམ་བློ་གཏང་ཤེས་བཞིན་དུ།
རང་ཁ་རང་གིས་གསོས་པའི་ཉམ་ཆུང་སེམས་ཅན་དེ་རྣམས་བཙན་གྱིས་བཟུང་སྟེ།
སྤུ་གྲི་ཐོགས་ཤིང་རྐེ་གཅོད་པ་དང༌། དབུགས་སྡོམ་པ་སོགས་མ་རུང་བའི་སྤྱོད་
ངན་སྣ་ཚོགས་ཀྱིས་ཤིན་ཏུ་གཅེས་ཤིང་ཕངས་པའི་ཚེ་སྲོག་གི་རྒྱུ་བ་ཡང་འཕྲོག་
པར་བྱེད་པ་ནི། ལུགས་གཉིས་དང་འགལ་ཞིང་ངོ་ཚ་ཁྲེལ་མེད་ཀྱི་མི་ཞིག་དང་།
བསམ་པ་མི་དཀར་བ། མི་གཞི་མི་བཟང་བ། ཟུངས་མི་ཐུབ་པ། གཡོ་རྒྱུ་ཆེ་བ། མ་
རབས་སྐྱེ་བོ། དྲང་བདེན་མེད་པ། ཤེས་ཡོན་མེད་པ། མཐོང་རྒྱ་ཆུང་བ། རང་གི་
རིགས་རྒྱུད་ལ་བརྩི་འཇོག་མེད་པའི་ཆེས་གདུག་རྩུབ་དང་ཡ་ང་བ་སྐྱེ་བོ་ཐ་ཆད་འདྲེ་
སྲིན་གྱི་ཁྱི་ཚོགས་ཞིག་རེད་ཅེས་ངས་ཉམ་ཆུང་དུད་འགྲོ་རྣམས་ཀྱིས་ཚབ་ཏུ་མིག་
ཆུའི་ཐིགས་ཕྲེང་དང་ལྷན་དུ། ཀྱེ་མ་ངུ་འབོད་ཀྱི་དབྱངས་ནས་སྡིགས་མོར་བྱེད་
པའམ། སྡང་ཞེན་སོགས་མ་ཡིན་པར་བློ་གཟུ་བོར་གནས་ཏེ་གནས་ལུགས་ཀྱི་
དྲང་བདེན་རྗོད་པ་ཡིན་ནོ། ད་ལྟ་མི་ཕལ་ཆེར་གྱིས་དྲིན་ཤིན་ཏུ་ཆེ་བ་ཞིག་ནི་ད་ལྟའི་
ཕ་མ་འདི་གཉིས་ཡིན་པར་སྨྲ་བཞིན་ཡོད། དྲིན་ཆེན་གྱི་ཕ་མ་དྲིན་ལན་ལོག་པས་
འཇལ་མཁན་ཞིག་ཡོད་ན་དེ་ནི་མ་རབས་ཤེས་མེད་ཀྱི་མི་ཞིག་ཏུ་བརྩི་བ་དང་། དུས་
རྟག་ཏུ་ཕན་པའི་སྒོ་སྣ་ཚོགས་སྒྲུབ་ཤིང་། ཤིན་ཏུ་གཅེས་པའི་ཚེ་ཡི་འཇུ་ཐག་དེ་ཡང་
ང་ཚོ་ལ་དབང་བའི་དུད་འགྲོ་འདི་རྣམས་ཀྱི་ཚེ་མཇུག་གི་བདེ་སྐྱིད་ཡོད་ཚད་བཙན་
92



འཚེ་མེད་ཞི་བའི་སློབ་སྟོན།
གྱིས་འཕྲོག་པའི་སྤྱོད་ངན་འདི་གཉིས་ལ་མི་འདྲ་བའི་ཁྱད་པར་ཅི་ཞིག་འདུག འདི་
ནི་ང་ཚོས་ཐུབ་ཚོད་གཏང་བ་རེད། གལ་སྲིད་དུད་འགྲོ་རྣམས་ཀྱང་རང་དབང་
ཡོད་པ་ཞིག་དང༌། སྨྲ་ཤེས་དོན་གོ་བ་ཞིག་ཡིན་གྱི་ན། འཇིགས་ཤིང་ཡ་ང་བའི་
གནར་གཅོད་ཀྱི་སྡུག་བསྔལ་འདི་འདྲ་བྱེད་པ་སྲིད་རྒྱུ་མ་རེད། ཞིབ་ཏུ་སེམས་དང་།
ང་ཚོའི་འཚོ་བའི་ཁྲོད་དུའང། རང་བྱས་རང་ཐོག་ཏུ་སྨིན་ཞིང་། རང་སྲོག་ཤོར་ལ་ཉེ་
བའི་བཙོན་པ་ཞིག་ཡིན་ཀྱང་། ད་དུང་ཐབས་སྣ་ཚོགས་ཀྱིས་རང་སྲོག་ཐར་ཐབས་
སུ་འབད་པ་ཇི་འདྲ་བྱེད་ཅིང་འདུག ཡིན་ནའང་འདི་ནི་རང་གི་སྤྱོད་ངན་སྔོན་སོང་
གིས་ལག་རྗེས་ཙམ་ལས། གཞན་ཞིག་གིས་མི་འདོད་དབང་བཙན་གྱིས་བཀལ་
བ་ཞིག་གཏན་ནས་མིན། ཉམ་ཆུང་དུད་འགྲོ་འདི་ཚོའི་ལྷ་ཆོས་དང་། མི་ཆོས་གང་
གི་ཕྱོགས་ནས་དེ་འདྲའི་སྤྱོད་ངན་ཞིག་བསྒྲུབས་མ་མྱོང་ཡང་། ཚེ་ཡི་གཅེས་སྲོག་
ཉག་མ་གྲི་ཡིས་གཅོད་པ་འདི་ནི། ཡ་རབས་དྲང་བདེན་ལ་གནས་ཤིང༌། གནས་
ལུགས་རྒྱུ་འབྲས་ཤེས་པའི་མི་རིགས་ཞིག་གི་སྤྱོད་པ་ཨི་རེད། འདི་ནི་ཡིད་སྐྱོ་བའི་
གནས་ཚུལ་ཞིག་རེད། ཉེས་མེད་བཙོན་བཟུང་བྱས་ཏེ་ཚེ་ཡི་རིན་ཐང་གྲི་ཡིས་རླག་
པ་འདི་ནི། གལ་ཏེ་ཤན་པ་ཁྱེད་ཚོ་ཡིན་ན། ཁྱེད་ཀྱིས་ཇི་འདྲ་བྱེད་དམ། སེམས་ལ་
ཡ་ང་དང་འཇིགས་སྐྲག་སྡུག་བསྔལ་གྱི་ཚོར་བ་ཇི་འདྲ་ཆེ་བ་ཡིན། ཐ་ན་ལུས་ལ་
རྨ་ཆུང་ཙམ་བྱས་ན་ཨ་ཚ་ཧ་བོ་སྡུག་ཀ་ཞེས་ངུ་འབོད་ཀྱིས་དབྱངས་རྟ་སྒྲོག་བཞིན་
ཡོད་མོད། དེས་ན་ཁོ་ཚོ་ལ་སྡུག་བསྔལ་གྱི་ན་ཚ་དེ་བཞིན་དུ་ཁྱད་པར་སྤུ་ཉག་ཙམ་
ཡང་མེད། སྟོང་འཁོར་རྒྱལ་མན་ཆད་འོག་ཉམ་ཆུང་འབུ་སྲིན་ཡན་ཆད་འགྲོ་བ་སུ་
ཡིན་ཡང་། བདེ་བ་མི་འདོད། སྡུག་བསྔལ་འདོད་མཁན་གཅིག་ཀྱང་མེད་པ་ཡིན།
ཚང་མའི་བདེ་བ་ཐོབ་ཐབས་དང་སྡུག་བསྔལ་བྲལ་ཐབས་ཤིག་ལ་རྩོན་གྱིན་ཡོད།
93



སེམས་ཁོང་ནས་ཤོར་བའི་ན་ཟུག་ལྕི་མོ།
མི་ལ་ཞི་བདེ་རང་དབང་གི་ཐོབ་ཐང་དགོས་ན་དུད་འགྲོ་ལའང་དགོས་ཏེ། དེ་གཉིས་
བདེ་སྡུག་ཚོར་བ་མྱོང་བའི་སྲོག་ལྡན་གྱི་སེམས་ཅན་ཡིན་པ་མཚུངས་པའི་ཕྱིར་རོ། །
འོན་ཀྱང་སེམས་པ་སྐྱོ་བ་ཞིག་ནི། མི་ཤེས་ཤེས་འདོད་བྱེད་མཁན་དུད་འགྲོ་ལས་
ཀྱང་དུད་འགྲོ་ཆེས་བླུན་པོ་ཁ་ཤས་ཀྱིས། དུད་འགྲོ་ལ། བེམ་པོ་ལས་གཞན་དུ་
གྱུར་པའི་རྣམ་ཤེས་ཞེས་པ་ཞིག་ལོགས་སུ་མ་གྲུབ་པས། བདེ་བ་དང་། སྡུག་བསྔལ་
གྱི་ཚོར་བ་གཏན་ནས་མེད་ཅེས་སྨྲ་བ་བླུན་གཏམ་སྟེ། རེ་འགའ་དུ་དྲོ་བ། རེ་འགའ་
བཞད་རྒོད་ཤོར་བ་དེ་འདྲའི་ཐབས་སྡུག་སྐད་ཆ་མང་པོ་བཤད་འདུག་གོ། །འདི་ནི་
སྙིང་རྗེ་སྐྱེ་འོས་པའི་ལོག་རྟོག་རྔམས་པོ་ཆེ་ཞིག་རེད། སྤྱིར་ན་ལོག་པའི་ལམ་ལ་
མཐའ་མེད་ཕྱིར་ཞེས་པ་ལྟར་ང་ཚོས་སྙིང་རྗེ་སྐྱེ་བ་མ་གཏོགས། དེ་ལ་དངོས་སུ་
ལན་བཤད་དགོས་དོན་མེད་ཀྱང་། རྔ་རྡུང་ན་རྔ་སྒྲ་འབྱུང་བ་བཞིན་དུ་ང་ཚོ་སངས་
རྒྱས་ཐུགས་རྗེ་ཅན་གྱི་རྗེས་སུ་ཞུགས་ནས་སྐྱེ་དགུ་ཡོངས་ལ་འཚེ་མེད་ཞི་བདེའི་
རང་དབང་བསྐྲུན་པའི་ལམ་བཟང་ནང་། གནས་ལུགས་རྒྱུ་འབྲས་མེད་པ་འཚེ་
ཞིང་གནོད་པའི་རྒྱུ་རུ་འགྲོ་བའི་གཏམ་ངན་དེ་ཚོ་བསྒྲགས་པ་ན་ཅུང་ཙམ་མི་རྗོད་
ཐབས་མེད་བྱུང་། དེ་ཡང་ཁོ་ཚོས་བཤད་པ་ལྟར་ཉམ་ཆུང་དུད་འགྲོ་རྣམས་ལ་བདེ་
སྡུག་གི་ཚོར་བ་གཏན་ནས་མེད་ན། ཆགས་པའི་དབང་གིས་འཁྲིག་སྦྱོར་བྱེད་པ་
དང༌། སྡང་བའི་དབང་གིས་ཕན་ཚུན་གསོད་པ། བརྩེ་བའི་དབང་གིས་རང་རང་
གི་བུ་ལ། མི་ཡི་ཕ་མ་དག་གིས་བུ་ལ་གཅེས་པ་ལྟར་བྱེད་ཅིང་འདུག་བ་མངོན་
སུམ་རེད། གཞན་ཡང་སྒོ་ཁྱི་ཞིག་ལ་མཚོན་ན། རང་གི་བདག་པོ་ལ་དགའ་དགའ་
དང་བརྩེ་བརྩེ་བྱེད་ཅིང་། མི་གཞན་པ་དག་མཐོང་ཚེ། རང་གི་བདག་པོ་དང་མི་ནོར་
པར་མ་ཚད། དེས་སྟིང་དུ་ལྡིང་བར་བྱེད་པ། ཁྱི་ཁོ་རང་གི་མིང་ནས་བོས་ཚེ་གོ་རྡ་
9



འཚེ་མེད་ཞི་བའི་སློབ་སྟོན།
འཕྲོད་པ་སོགས་ལ་ལྟོས་དང་། ཚོར་བ་དང་ཤེས་པ་མེད་ན། དེ་ལྟར་བྱེད་ནུས་སམ་
མི་ནུས། བྱེད་མི་ནུས་ཟེར་ན། རང་ཅག་ནང་བཞིན་དུ་བདེ་སྡུག་ཚོར་བ་ཡོད་པར་
གྲུབ་བོ། །ཞི་བདེ་ལོངས་སྤྱོད་དེ་ཚོ་ལའང་སྤྲོད་དགོས། གལ་ཏེ་བྱེད་ནུས་ཟེར་ན།
འོ་ན་མདུན་གྱི་ཀ་བས་བུམ་པ་ལ་ཆགས་པའི་དབང་གིས་འཁྲིག་སྦྱོར་བྱེད་པ་དང་། །
སྡང་བའི་དབང་གིས་ཕན་ཚུན་གསོད་པ་སོགས་བྱེད་ནུས་པ་ཐལ། དེ་གཉིས་བདེ་
སྡུག་ཚོར་བ་མེད་པ་དང་། ཤེས་པ་མེད་པ་དང་། བེམ་པོ་ཡིན་པ་ལ་རྒྱུ་མཚན་མཚུངས་
པའི་ཕྱིར་རོ་ཞེས་པའི་རྟགས་གསལ་ལ་ལན་ཅི་འདེབས། འདོད་ཟེར་ན། གང་
དྲན་དྲན་ཡིན་པས་བཞད་རྒོད་ཀྱི་གནམ་སར་གང་འགྲོ། རྒྱུ་མཚན་མི་མཚུངས་
ཟེར་ན། དེ་གཉིས་ཁྱད་པར་གསལ་བོ་ཞིག་སྨྲོས་ཤིག་དང་། ངས་སྐབས་གཞན་
དུ་དངོས་ལན་གསལ་བོ་ཞིག་སྤྲོད་ངེས་བྱེད་ཡོང་ལགས། གནས་ལུགས་ཞིག་བཤད་
རྒྱུ་མེད་ཀྱང་། ད་དུང་དུད་འགྲོ་ལ་ཚོར་བ་མེད་ཅེས་ཨུ་ཚུགས་བྱེད་པ་དེ་ནི། ཉམ་
ཐག་པའི་སེམས་ཅན་དེ་རྣམས། ལས་ཀྱི་དབང་གིས་སྨྲ་བརྗོད་མི་ཤེས་པས། རང་
གི་ཅི་ཞིག་བཤད་ན་ཆོག་འདུག་སྙམ་པའམ། དེ་མིན་ཞེ་འདོད་མ་རུང་པ་ཞིག་གིས་
ཁྱད་དུ་བསད་པ་འདྲའོ། །དེ་ལྟར་མ་ཡིན་པར་སྲོག་ལྡན་གྱི་སེམས་ཅན་མཐོ་དམན་
སུ་ཡིན་ཡང་། གཅེས་པར་བཟུང་བའི་ཚེ་སྲོག་གྲི་ཡིས་རླག་ན། ཡ་ང་དང་འཇིགས་
སྐྲག་སོགས་སྡུག་བསྔལ་གྱི་ཚོར་བ་མྱོང་བ་དང་། ཞི་བདེ་རང་དབང་གི་ཐོབ་ཐང་
སོ་སོར་སྤྲད་ནས་གཅེས་སྐྱོང་བྱེད་ན། སྐྱིད་བདེ་དགའ་བ་སོགས་བདེ་ཚོར་མྱོང་
བ་ཚང་མ་གཅིག་མཚུངས་ཡིན། དེས་ན་མི་ལ་ཞི་བདེ་དགོས། དུད་འགྲོ་ལ་ཞི་བདེ་
མི་དགོས་པར་རྒྱུ་མཚན་གང་ཡང་མེད། སྲོག་ལྡན་གྱི་སྐྱེ་དགུ་ཡོངས་ལ་ཞི་བདེ་དང་
འདྲ་མཉམ་གྱི་ཐོབ་ཐང་ངེས་པར་དུ་སྤྲོད་དགོས། སྤྱིར་ན་འཛམ་གླིང་ས་སྒང་ཆེན་
95



སེམས་ཁོང་ནས་ཤོར་བའི་ན་ཟུག་ལྕི་མོ།
པོ་འདིར་ཆོས་ལུགས་དང་རྒྱལ་ཁྲིམས་གྲངས་ལས་འདས་པ་ཞིག་བྱུང་ཞིང་། ཕལ་
མོ་ཆེས་ཞི་བདེ་དང་འདྲ་མཉམ་གྱི་སྟོང་སྐད་སྙན་པོ་ཞིག་ཀྱང་སྒྲོག་བཞིན་ཡོད་མོད།
བོད་བརྒྱུད་ནང་བསྟན་སངས་རྒྱས་ཆོས་ལུགས་ལས་གཞན་པ་དག་ཕྱོགས་ཞེན་
དང་སྒེར་གཅོད་ཀྱི་ལྟ་བ་ཉི་ཚེ་བ་ཞིག་གི་ར་བ་ལས་ནམ་ཡང་རྒལ་ཐུབ་སྦྱིན་མེད་
པ་སྟེ། ཁོ་ཚོས་གླེང་བཞིན་པའི་ཞི་བདེ་དང་འདྲ་མཉམ་གྱི་ཐོབ་ཐང་དེ་ནི་འགྲོ་བ་
མིའི་རིགས་རྐྱང་རྐྱང་གི་ཞི་བདེ་དང་འདྲ་མཉམ་ཙམ་ལས་གླེང་གི་མེད་པས་སོ། །
དེ་ནི་འཇིགས་སྐྲག་འཚེ་སྣང་གིས་གཙེས་པ་ཞིག་ཀྱང་ཡིན་ཏེ། གལ་ཏེ་མིའི་རིགས་
ནང་ཕན་ཚུན་ཞི་བདེ་དང་འདྲ་མཉམ་གྱི་ཐོབ་ཐང་མ་བྱིན་ན་རང་རང་གི་འཚོ་གནས་
ལ་བར་ཆད་འབྱུང་བར་དོགས་ཏེ་གླེང་བ་ཙམ་ལས། བྱམས་དང་སྙིང་རྗེའི་མཁར་
བ་ལ་བརྟེན་ནས་དངོས་དོན་དྲང་བདེན་གྱི་ལམ་ནས་ཞི་བདེ་དང་འདྲ་མཉམ་གྱི་
ཐོབ་ཐང་གླེང་བ་ཞིག་གཏན་ནས་ཡིན་ཚོད་མི་འདུག་སྟེ། དཔེར་ན། སྔོན་དུས་
རབས་ཉི་ཤུའི་སྟོད་དུ་མི་རྣམས་ཀྱིས་ཚོང་ར་ཚོང་རྫས་འཕྲོག་རྩོད་ཀྱི་ཆེད་དུ་འཛམ་
གླིང་འཁྲུགས་ཆེན་དང་པོ་ལོ་བཞི་དང་ཟླ་བ་གསུམ་གྱི་བར་དུ་བྱས། མཐར་དམག་
མི་དུང་ཕྱུར་བཅོ་ལྔ་ཡན་ཆད་ཅིག་གཡུལ་འགྱེད་ཀྱི་རླུང་འཚུབ་ཆེན་པོའི་ནང་དུ་
ཚུད་དེ་ཤི་སྨྲས་སུ་གྱུར། དེ་རྗེས་འཛམ་གླིང་འཁྲུགས་ཆེན་གཉིས་པ་ལོ་དྲུག་གི་རིང་
ལ་བྱས། མཐར་དམག་མི་དུང་ཕྱུར་ཉི་ཤུ་ཐམས་པ་གནོད་རྐྱེན་ཆེན་པོ་ཐེབས།
གྲངས་དེས་དེ་སྐབས་ཀྱི་འཛམ་གླིང་མི་གྲངས་ཀྱི་བརྒྱ་ཆ་བརྒྱད་བཅུ་ཟིན། དམག་
གི་དོན་དུ་ཐད་ཀར་བཏང་བའི་དངོས་རྫས་ཨ་སྒོར་དུང་ཕྱུར་ཁྲི་ཕྲག་གཅིག་དང་
སྟོང་གསུམ་སོང་སྟེ་གཡུལ་དུ་ཞུགས་པའི་རྒྱལ་ཁབ་དེ་རྣམས་ཀྱི་རྒྱལ་དམངས་
དཔལ་འབྱོར་གྱི་སྤྱིའི་ཡོང་འབབ་ཀྱི་བརྒྱ་ཆ་དྲུག་ཅུ་བདུན་ཅུ་རེ་ཟིན་ནོ། །དེ་ལྟར་
96



འཚེ་མེད་ཞི་བའི་སློབ་སྟོན། །
རིན་ཐང་དང་བྲལ་བའི་སྐྱེ་བོའི་སྲོག་དང་དངོས་རྫས་དེ་ཙམ་ཞིག་འཕྲོག་རླག་ཏུ་
བཏང་སྟེ། འཛམ་གླིང་ཤར་ནུབ་གཉིས་པོ་ཁྲག་དང་མཆི་མའི་རྒྱ་མཚོ་ཆེན་པོས་
ཡོངས་སུ་བཀང་སྟེ་མཐར་སྤྱི་ལོ་༡༩༤༥ལོར་རེ་ཞིག་མཇུག་རྫོགས་ཙམ་བྱུང་། དེ་
ལྟར་གཡུལ་འགྱེད་ཀྱི་དངོས་སམ་བརྒྱུད་ནས་བྱས་པའི་སྡུག་བསྔལ་གྱི་རྣམ་གྲངས་
དཔག་ཏུ་མེད་པ་ཞིག་བསྟུད་མར་བྱུང་བའི་དབང་གིས་ད་ལྟ་འཛམ་གླིང་གི་མི་
དམངས་ནི་ཚུལ་དེ་དག་ལ་ཡིད་རབ་ཏུ་ཆད་དེ་ཞི་བདེ་ལ་ཤིན་ཏུ་འདུན་པར་གྱུར་
ནས་རེ་སྨོན་གྱི་འབོད་སྒྲས་གང་སར་ཁྱབ་པ་ལྟར་རོ། །དེ་འདྲའི་ཞི་བདེ་དང་འདྲ་
མཉམ་གྱི་ཐོབ་ཐང་དགོས་ཞེས་པའི་འབོད་སྒྲ་ནི། གཞན་ཕན་སེམས་ཀྱིས་འབོད་
སྒྲ་ཞིག་མ་ཡིན་པར། མི་རང་རང་གི་ཚེ་སྲོག་དང་འཚོ་གནས་ལ་བར་ཆད་དུ་འབྱུང་
བར་དོགས་ནས་འབོད་སྒྲ་ཙམ་ཡིན། ཉམ་ཆུང་དུད་འགྲོ་ལ་ཞི་བདེ་དང་འདྲ་མཉམ་
གྱི་ཐོབ་ཐང་དགོས་ཞེས་འབོད་སྒྲ་གཏོང་མཁན་ཞིག་ནི་ཨུ་དུམ་ཝ་རའི་མེ་ཏོག་
བཞིན་དུ་ཤིན་ཏུ་དཀོན། སྤྱིར་ན་དུད་འགྲོ་ལ་ཞི་བདེ་སྤྱོད་མཁན་མེད་ཀྱང་། འགྲོ་
བ་མིའི་རིགས་མཆོག་དམན་ཀུན་ལ་ཞི་བདེ་དང་འདྲ་མཉམ་གྱི་ཐོབ་ཐང་ལེགས་
པོ་ཞིག་སྤྲོད་ཐུབ་བྱུང་ཡོད་ན། དེ་ཙམ་ལའང་ཧ་ཅང་ཡག་པོའམ་ཡོན་ཏན་གྱི་ལག་
ཆ་ཆེན་པོ་ཞིག་ཡིན་འདུག ཡིན་ནའང་། མི་རིགས་མཆོག་དམན་ཀུན་ལ་ཞི་བདེ་
ཞིག་གཏན་ནས་སྤྲོད་མེད། དཔེར་ན། རྒྱ་ནག་གིས་བོད་མི་རྣམས་སྡུག་བསྔལ་
གཏད་པའི་རྣམ་གྲངས་ལ་ལྟོས་དང་ཤེས་ནུས། དེ་འདྲའི་ཞི་བདེའི་འབོད་སྒྲ་འདི་
ནི་སྟོང་གཏམ་སྙན་མོ་ཞིག་མ་གཏོགས་དོན་ལ་སྙིང་པོ་གང་ཡང་མེད་པའི་ཉི་ཚེ་
བ་ཞིག་ཡིན་པར་མངོན་ཏེ། ཁོ་ཚོའི་ཐོབ་ཐང་དང་འཚོ་གནས་ལ་གནོད་པ་ཡོད་ན་
ཞི་བདེའི་འབོད་སྒྲ་བཏང་། གལ་ཏེ་མེད་ན་རྒྱལ་ཁབ་དང་རྒྱལ་ཁབ་བར། མི་
97



སེམས་ཁོང་ནས་ཤོར་བའི་ན་ཟུག་ལྕི་མོ།
རིགས་དང་མི་རིགས་ཀྱི་བར་ལ་དཔལ་འབྱོར་འཕྲོག་རྩོད་ཀྱི་ཆེད་དུ། རྒྱལ་ཁབ་
དང་མི་རིགས་བཙན་པོ་མཆོག་ལྡན་རྣམས་ཀྱིས། རྒྱལ་ཁབ་དང་མི་རིགས་ཉམ་
ཆུང་དག་ལ་འཚོ་གནས་གཏོར་བརླགས་བྱས་ནས་བསད་བཅད་གཏུབས་གསུམ་
སོགས་སྡུག་བསྔལ་གྱི་གཡང་ས་ལ་སྦྱར་རོ། །དེ་དུས་སྔར་གྱི་ཞི་བདེའི་འབོད་སྒྲ་
ནི་གར་སོང་ཆ་མེད་དུ་གྱུར་ཏོ། །འོ་ན་ཞི་བདེ་མཚན་ཉིད་པ་ཞིག་འབྱུང་དགོས་
ན་ཆོས་ལུགས་གང་ལ་བརྟེན་ནས་འབྱུང་ཞེ་ན། དེ་ནི་བོད་བརྒྱུད་ནང་བསྟན་སངས་
རྒྱས་ཆོས་ལུགས་ཀྱི་བྱམས་དང་སྙིང་རྗེ་བདག་གཞན་བརྗེ་བ་སོགས་ལྟ་སྤྱོད་ཁྱད་
པར་བ་ཞིག་ཡོད་པ་དེ་ལ་བརྟེན་དགོས། བདག་ཅག་གི་སྟོན་པས་ཞལ་ནས། རང་
གི་ལུས་ལ་དཔེ་ལོངས་ལ། །གཞན་ལ་གནོད་པ་མ་བྱེད་ཅིག །ཅེས་པའི་བསྟན་དོན་
ལྟར་སའི་གོ་ལའི་སྟེང་དུ་གནས་འཆའ་བའི་སྲོག་ལྡན་ཚང་མ་ལ་ཁྱད་མེད་པར།
རང་ཉིད་ནང་བཞིན་བདེ་བ་འདོད་ཅིང་སྡུག་བསྔལ་མི་འདོད་པའི་གཏན་ཚིགས་
དེས་དཔེ་རང་སྟེང་དུ་བླངས་སྟེ། གཞན་ལ་ལུས་ངག་ཡིད་གསུམ་གྱིས་གནོད་
འཚེ་མཐའ་དག་སྤོང་བར་བྱ་དགོས། དེ་ནི་རིས་མེད་ཀྱི་དྲང་བདེན་དང་རྒྱུ་འབྲས་
དཔང་པོར་བཞག་སྟེ་གླེང་བའི་ཞི་བདེ་ཞིག་ཡིན། འདི་ནི་དེང་དུས་རང་ཉིད་ཀྱི་
ཁོར་ཡུག་ལེགས་པོ་ཞིག་དང་འཚོ་གནས་བདེ་བོ་ཞིག་ཆགས་པའི་ཆེད་དུ་སྲོག་
ཆགས་སྲུང་སྐྱོབ་དགོས་ཞེས་ཕྱོགས་རིས་མིག་ཅན་དག་གིས་བཤད་པ་ལྟར་མ་
ཡིན་པར། རང་ལ་ཁོར་ཡུག་འཚོ་གནས་ཁེ་ཕན་སོགས་བཟང་ངན་ཇི་འདྲ་ཞིག་ཡོད་
ཀྱང་རུང་། དེ་ལ་མི་ལྟ་བར་སྐྱེ་འགྲོ་བཟང་ངན་ཀུན་ལ་གཞན་གནོད་གཞི་བཅས་
སྤོང་པ་དང་། གཞན་ཕན་གཞི་བཅས་སྒྲུབ་པའི་སྒོ་ནས། འཚེ་མེད་ཀྱི་ཞི་བདེ་བསྐྲུན་
པ་ནི། དཔལ་རྒྱལ་བ་མཉམ་མེད་ཤཱཀྱའི་རྒྱལ་པོའི་དམ་པའི་ཆོས་ཀྱི་ཉིང་ཁུ་ཡིན་
98



འཚེ་མེད་ཞི་བའི་སློབ་སྟོན། །
པར་མ་ཟད། ས་སྒང་གི་བདེ་འཇགས་དང་། འཛམ་གླིང་གི་ཞི་བདེ་སོགས་ཀྱི་གཞི་
རྩ་ཉག་གཅིག་ཏུ་གྲུབ་ཡོད། རྒྱུ་མཚན་དེས་ན། མི་དང་དུད་འགྲོའི་བར་དང་། རྒྱལ་
ཁབ་དང་རྒྱལ་ཁབ་བར། མི་རིགས་དང་མི་རིགས་ཀྱི་བར་ལ་མཐུན་འབྲེལ་དགོས་
ན༑ ཞི་བདེ་སྤྲོད་དགོས། མཐུན་འབྲེལ་གྱི་རྩ་བ་ཞི་བདེ་ཡིན། ཞི་བདེ་མཚན་ཉིད་
པ་བོད་བརྒྱུད་ནང་བསྟན་སངས་རྒྱས་ཆོས་ལུགས་ལ་བརྟེན་ནས་འབྱུང་གི་ཡོད་
པ་ཀུན་གྱི་ཤེས་པ་གལ་ཆེན་ནང་གི་དོན་ཆེན་ཞིག་ཡིན་ནོ། །སྤྱིར་ན་ད་ལྟའི་དུས་
རབས་འདི་ལ་ཅུང་ཟད་དགའ་འོས་པ་ཞིག་ནི། ཤེས་ཡོན་པ་མང་པོ་ཞིག་གིས་
སྲོག་ཆགས་རྣམས་ནི་རང་ཅག་འགྲོ་བ་མིའི་རིགས་ཀྱི་འཚོ་གནས་ཀྱི་ཐད་ལ་ཕན་
པ་ཆེན་པོ་ཡོད་པར་མ་ཟད། རང་བྱུང་གི་ཁོར་ཡུག་གི་མཛེས་རྒྱན་གྱི་གཙོ་བོ་ཡིན་
པར་ཤེས་རྟོགས་བྱུང་གི་ཡོད། དེ་ནི་སྔོན་སྟག་གཟིག་དོམ་དྲེད་སོགས་རི་དྭགས་
དང་གཡུང་དྭགས་སོགས་ཀྱི་ཚེ་སྲོག་ལ་རྒོལ་བར་བྱས་པའི་རྣམ་སྨིན་གྱིས། ཚེ་
འདིར་ཡང་ས་འགུལ་དང་ཆུ་ལོག་སོགས་ཕྱིའི་འབྱུང་བཞིའི་གནོད་འཚེ་དང་། མི་
རྣམས་ལ་ནད་མུག་སོགས་ནང་གི་གནོད་འཚེ་མི་འདོད་སྣ་དགུ་བྱུང་བར་ཡང་ཡང་
བསྟན་པ་རེད། དེས་རྐྱེན་གྱི་ཁོར་ཡུག་ཞིབ་འཇུག་པ་སོགས་ཀྱིས་བརྟགས་དཔྱད་
ཡུན་རིང་བྱས་མཐར་ད་གཟོད་ཁོ་ཚོས་རི་སྐྱེས་རྩི་ཤིང་དང་། བདག་ཏུ་མ་བཟུང་བའི་
སྲོག་ཆགས་རྣམས་ཀྱང་རང་བྱུང་ཁམས་འཚོ་གནས་ཀྱི་རྒྱུ་རྐྱེན་ཉག་གཅིག་ཏུ་ཤེས་
རྟོགས་བྱུང་། ཁོ་ཚོས་བཤད་ཚོད་ལ། ཁོར་ཡུག་སྲུང་སྐྱོབ་ལེགས་པོ་ཞིག་བྱུང་ན་ང་
ཚོའི་འཚོ་གནས་ཀྱང་ལེགས་པོ་ཞིག་ཡོང་ལ། གལ་ཏེ་དེ་ལས་ཟློག་པར་གྱུར་ན་
ང་ཚོས་རང་ཉིད་ཀྱི་སྡོད་ཁང་གཏོར་བཤིག་བྱས་པ་ནང་བཞིན་གནོད་རྐྱེན་ཚབ་
ཆེན་ཐེབས་པ་རེད་ཅེས་བསྒྲགས་པ་རེད། དེ་ནས་མཉམ་འབྲེལ་རྒྱལ་ཚོགས་ཀྱི་
pg



སེམས་ཁོང་ནས་ཤོར་བའི་ན་ཟུག་ལྕི་མོ།
སྟེང་དུ་རི་སྐྱེས་སྲོག་ཆགས་སྲུང་སྐྱོབ་དང་། ཁོར་ཡུག་སྲུང་སྐྱོབ་ཀྱི་ཁྲིམས་སྲོལ།
བདག་ཏུ་མ་བཟུང་པའི་སེམས་ཅན་སྲུང་སྐྱོབ་ཀྱི་ཁྲིམས་ལུགས་སོགས་རིམ་གྱིས་
གསར་བཟོ་བྱས། དེར་བརྟེན་ནས་གཞི་ནས་འཛམ་གླིང་ཡུལ་གྲུ་ཀུན་ལ་སྲོག་
ཆགས་སྲུང་སྐྱོབ་ཀྱི་ཕྱོགས་ལ་དོ་སྣང་དང་ལས་འགུལ་སྤེལ་མཁན་ཅུང་ཟད་མང་
དུ་ཕྱིན་ཡོད། ཁྱད་པར་དུ་བྱམས་དང་སྙིང་རྗེའི་རང་གཟུགས་འགྲོ་བ་ལྷ་དང་
བཅས་པའི་རྣམ་འདྲེན། འཛམ་གླིང་ཤར་ནུབ་གཉིས་ཀྱིས་ཞི་བདེའི་དེད་དཔོན་
ཆེན་པོ་དོན་གྱི་སླད་དུ་མཚན་ནས་སྨོས་ཏེ་གོང་ས་༧ རྒྱལ་དབང་ཐམས་ཅད་
མཁྱེན་པས་ཉེ་བའི་ལོ་ཤེས་འགའ་ནས་བཟུང་ད་བར་དུ། འགྲོ་བ་ཀུན་ལ་ཞི་
བདེ་དང་འདྲ་མཉམ་གྱི་ཐོབ་ཐང་དགོས་ཚུལ་དང་། སྡིག་ཟས་ཤ་ཁྲག་ལ་དགའ་
བ་རྣམས་དང་། ཁྱད་པར་བོད་ཀྱི་སྲོལ་ངན་རྒྱན་གོས་ཐད་ལ་ཐེངས་མང་པོར་
དགག་པ་དང་སློབ་གསོ་བཏང་། ༢༠༠༦ལོར་བོད་ཀྱིས་རང་གི་རྒྱན་གོས་ཆེས་
ནོར་འཁྲུལ་ཆེན་པོ་ཞིག་ཡིན་པར་ངོས་ཟིན་ཏེ། ཡུལ་གྲུ་སོ་སོའི་སྟག་གཟིག་སྲམ་
ལྤགས་མེ་ལ་སྲེག་ནས་ཁོང་གི་གསུང་གི་གྲུབ་འབྲས་མངོན་དུ་གྱུར་པ་དང་ཆབས་
གཅིག་འཛམ་གླིང་གི་ཡུལ་ཕྱོགས་ཐ་གྲུ་ཀུན་ཏུ་ཁྱབ་ཡོད་པ་ནི་དགའ་འོས་པའི་
དོན་བཟང་ཞིག་ཡིན་ནོ། །ཡང་སེམས་པ་སྐྱོ་བ་ཞིག་ནི། ཁ་ཅིག་གིས་མི་ཤེས་
ཤེས་འདོད་བསྟན་ཏེ་ལྤགས་རིགས་དེ་འདྲ་མང་པོ་མེར་བསྲེགས་པ་ན། དཔལ་
འབྱོར་གྱི་གྱོང་གུད་ཡིན་ལ་རྒྱལ་ཁབ་ཀྱི་རྩ་ཁྲིམས་ཡང་མི་མཐུན་པ་རེད་ཟེར་
ནས་སྨྱོས་གཏམ་མང་པོ་བཤད་འདུག་མོད། དེ་ནི་ཁོང་ཚོས་གནས་སྐབས་ཀྱི་
གྱོང་གུད་དང་མཐར་ཐུག་གི་དགེ་མཚན་གྱི་གཙོ་ཕལ་ཤེས་མི་འདུག་ལ། རྩ་
ཁྲིམས་ཀྱི་ཕྱོགས་འགྲོ་ཙམ་ཡང་མཁྱེན་མེད་པ་ཁ་གསལ་མཐིལ་རྟོགས་ཡིན།
100



འཚེ་མེད་ཞི་བའི་སློབ་སྟོན། །
དོན་ངོ་མ་བསམ་བློ་ནང་དུ་སྐོར་ཏེ་འདང་ཞིག་རྒྱབ་ན་རི་སྐྱེས་སྲོག་ཆགས་རྣམས་
སྲུང་སྐྱོབ་མ་བྱས་པར་དེ་དག་གི་འཚོ་གནས་དང་ཚེ་སྲོག་ལ་གཏོར་རླག་བཏང་
ནས་པགས་ཚོང་བྱེད་པ་ནི། གྱོང་གུད་ཀྱི་རྒྱུ་རྐྱེན་ནི་དེ་ལས་ཆེ་བ་ཞིག་མེད་དེ།
དེ་ཡང་རང་རེ་བོད་པས་རྒྱུན་སྤྱོད་མཁོ་ཆས་མ་ཡིན་པའི་རིན་གོང་ཆེན་པོས་པགས་
རིགས་སོགས་ཉོས་ནས་སྣོད་དུ་བཅུག་པ་ནི། དཔལ་འབྱོར་གོང་འཕེལ་གྱི་འགོག་
རྐྱེན་དངོས་ཡིན། པགས་རིགས་ཉོ་བྱེད་སྒོར་མོ་ཁྲི་ཕྲག་མང་པོ་དེ་ཚོ་རབ་ཡིན་
ན༑ བཟོ་གྲྭའམ། ཚོང་ལས། འཛུགས་སྐྲུན་གྱི་མ་རྩ། ཐ་ནའང་དངུལ་སྐྱེད་ལ་
བཏང་ན་ལོ་རེ་བཞིན་སྒོར་ཇེ་མང་ལ་འགྲོ་བ་ཡིན། དོན་གྱི་པགས་རིགས་སོགས་
ཉོས་ནས་སྣོད་དུ་བཅུག་པ་ནི་དུས་སྟོན་ལྟ་བུའི་སྐབས་རེ་ཟུང་ཙམ་མ་གཏོགས་
མི་ཚེ་གཅིག་གི་ནང་རྒྱུན་དུ་གྱོན་མི་ཐུབ་ལ། གཏན་གྱོན་དང་གཏན་ཟས་ཡོང་སྒོ་
སོགས་ཀྱི་རྒྱུ་མ་སོང་བར་རང་གར་སྣོད་དུ་ལུས་པའང་ཡོད་པའི་བྱ་བ་འདི་རིགས་
གླེན་རྟགས་ཤིག་ཀྱང་ཡིན། ཡང་པགས་རིགས་ཉོ་བྱེད་ཀྱི་སྒོར་དེ་ཚོ་རྒྱུན་མཁོ་
དང་ལྟོ་གོས་ཀྱི་འགྲོ་གྲོན་བྱས་ནའང་ཆོག་པར་མ་ཟད་རང་ལ་ཁ་ཡོད་ལག་ཡོད་
ཀྱི་ཕན་པ་ཆེན་པོ་ཡོད། རྒྱུ་ཡོད་པའི་དོན་གོ་ནི་ཚེ་འདིར་ཁ་ཡོད་ལག་ཡོད་ཀྱི་
ཟས་གོས་དང་ཡོང་སྒོ་སོགས་དཔལ་འབྱོར་གོང་འཕེལ་གཏོང་བའི་ཆེད་དུ་དང་།
ཚེ་ཕྱི་མའི་འགྲོ་ཆས་མཆོད་སྦྱིན་སོགས་ཀྱི་ཚོགས་བསགས་སྒྲིབ་སྦྱོང་བྱེད་པ་གཉིས་
མ་གཏོགས་མེད་ལ། དེས་ན་དོན་མེད་དུ་གཟི་བྱུར་དང་པགས་རིགས་སོགས་
རིན་ཧ་ཅང་ཆེན་པོ་སྒོར་ཁྲི་ཕྲག་མང་པོས་ཉོས་ནས་སྣོད་དུ་བཅུག་པ་དེ་ནི་ཚེ་ཕྱི་
མའི་འགྲོ་ཆས་ཕལ་ཞོག ཚེ་འདི་ལའང་དཔལ་འབྱོར་གོང་འཕེལ་བཏང་བའི་
འགོག་རྐྱེན་གྱི་རྒྱུ་དངོས་ཡིན། འདི་དོར་ན་དཔལ་འབྱོར་གྱི་གྱོང་གུད་ཆེན་པོ
101



སེམས་ཁོང་ནས་ཤོར་བའི་ན་ཟུག་ལྕི་མོ།
ཞིག་ཡིན་ནོ་ཟེར་ནས་བོད་མི་རིགས་ལ་སློབ་གསོ་བཏང་ནས་ལོག་ལམ་ཁྲིད་པ་
བསམ་ངན་དེ་ཚོ་ཁ་སྣ་གྲོང་ཚོ་དགུ་ཡི་གཅིན་སྐྱག་ཆུགས་ཅིག གཞན་ཡང་དེ་
རྒྱལ་ཁབ་ཀྱི་རྩ་ཁྲིམས་དང་མཐུན་ཚུལ་ནི། འཛམ་གླིང་མཉམ་འབྲེལ་རྒྱལ་ཚོགས་
སྟེང་ནས་སྲོག་ཆགས་སྲུང་སྐྱོབ་ཀྱི་རྩ་ཁྲིམས་བཅས་ཚུལ་དང་། རྒྱལ་ཕྱི་ནང་གིས་
ལས་འགུལ་སྤེལ་ཚུལ་སོགས་མང་པོ་ཞིག་སྐབས་འདིར་རྗོད་རྒྱུ་ཡོད་ཀྱང་། ཡོངས་
རྫོགས་བྲིས་ན་ཡི་གེ་ཧ་ཅང་མང་བར་དོགས་ནས་རེ་ཞིག་མཚམས་འཇོག་བྱས་
པ་ཡིན། གོང་དུ་བཤད་པའི་དོན་རྣམས་མདོར་བསྡུས་ན་ཉམ་ཆུང་དུད་འགྲོའི་
འཚོ་གནས་དང་ཚེ་སྲོག་ལ་གཏོར་རླག་བྱེད་པ་ནི། འཇིག་རྟེན་གྱི་དབང་དུ་བྱས་
ན་རྒྱུ་འབྲས་དང་དྲང་བདེན་མེད་པ་སྐྱེ་བོ་མ་རབས་ཐ་ཆད་ཞིག་རེད་ཅེས་སྤྲང་
སྨོན་དོན་མིང་ངས་དུད་འགྲོ་རྣམས་ཀྱིས་ཚབ་ཏུ་རྗོད་བཞིན་པ་དེ་ཡིན་ནོ། །གཏམ་
འདི་ནི་གང་ཟག་སུ་ལ་འཕོག་ཀྱང་བཟོད་གསོལ་མེད་དེ། སྡང་ཞེན་སོགས་མ་
ཡིན་པར་གནས་ལུགས་རྒྱུ་འབྲས་དཔང་པོ་བཞག་ནས་ཞི་བདེ་འཚོལ་བའི་གཏམ་
ཞིག་ཡིན་པས་སོ།། །།
གཉིས་པ་དམ་པ་ཆོས་ཕྱོགས་ནས་བཤད་ན།
བཅོམ་ལྡན་འདས་ཤཱཀྱ་ཐུབ་བས་སོར་འཕྲེང་ཅན་གྱི་མདོ་ལས། ཐོག་མ་དང་
མཐའ་མ་མེད་པར་འཁོར་བར་འཁོར་བའི་ཚེ་རབས་དེ་དག་ལ་སེམས་ཅན་ཐམས་
ཅད་ཕ་མར་མ་གྱུར་པ་དང་སྲིང་མོར་མ་གྱུར་པ་གང་ཡང་མེད་དོ། །ཞེས་གསུངས།
དེས་ན་ད་ལྟའི་ཕ་མ་རྣམས་ཀྱིས་གཅེས་སྐྱོང་དང༌། བྱམས་བརྩེ་འདིས་དཔོག་
ན་སྐྱེ་བ་སྔ་མར་འགྲོ་བ་འདི་རྣམས་ཀུན་ཀྱང་དྲིན་ཆེན་ཤ་སྟག་ཡིན་པ་རྟོགས་ཐུབ།
དེ་འདྲའི་དྲིན་ཆེན་མ་རྒན་རྣམས་ད་ལྟ་རང་གི་སྒོ་ཕྱུགས་སུ་གྱུར་ཚེའང་སྐྱེ་ནས་
102



འཚེ་མེད་ཞི་བའི་སློབ་སྟོན།
བཟུང་ཕན་ཁོ་ན་བཏགས་ཀྱང་དྲིན་བཟོ་བྱེད་རྒྱུ་བཞག་ནས་ཚེ་སྲོག་གཅོད་པ་
སོགས་ཆེས་བཟོད་པར་དཀའ་བའི་སྡུག་བསྔལ་དྲག་པོ་ལ་སྦྱོར་བར་བྱེད་ན་སྲིན་
པོ་དང་ཁྱད་པར་ཅུང་ཟད་མེད་དེ། འཇམ་མགོན་བླ་མའི་ཞལ་ནས། ཕན་དང་
གནོད་ལན་གོ་ཟློག་པ། །མི་རུ་བཏགས་ཀྱང་འདྲེ་ཡིན་ན། །དེ་ལ་སྤྱོད་ལམ་སྟུན་
པ་ཅི། །ལྟ་བ་ཙམ་དུ་སུ་ཞིག་འདོད། །ཅེས་གསུངས་སོ། །མ་རྒན་དྲིན་ཆེན་ཡིན་
པའི་ཆ་ནས་མཚོན་ན་ཚེ་སྲོག་གཅོད་པ་ནི་ཆེས་མི་འོས་པ་ཞིག་ཡིན། མ་ཟད་དམ་
པའི་ཆོས་ནི་འཚེ་བ་དང་མ་འདྲེས་པའི་ནང་སེམས་ཀྱི་འཁྱེར་སོ་ཁྱད་པར་བ་ཞིག་
ལ་བཞག་དགོས་ཏེ། ཆོས་ནི་མདོར་ན་མི་འཚེ་བ། །དེ་བཞིན་གཤེགས་པ་རྣམས་
ཀྱིས་གསུངས། །ཞེས་སོ། །གཞན་ཡང་སྐྱབས་འགྲོ་བདུན་བཅུ་པ་ལས། སྡོམ་
པ་ཀུན་ལ་ཡོད་མོད་ཀྱང་། །སྐྱབས་སུ་མ་སོང་པ་ལ་མེད། །ཅེས་པ་ལྟར། ཡ་
ཀའི་ཐེག་པ་ཆེན་པོའི་ཆོས་དང་། མ་ཀའི་ཐེག་དམན་ཉན་ཐོས་ཀྱི་ཆོས་ཏེ་དམ་
པའི་ཆོས་སྒོ་གང་ལ་ཞུགས་དགོས་ན། ཐོག་མར་མཆོག་གསུམ་ལ་སྐྱབས་སུ་
འགྲོ་བ་ནི་ངེས་པར་དུ་ཡོད་དགོས་ཏེ། དེ་མེད་ན་ནང་བ་སངས་རྒྱས་པའི་གྲལ་
དུ་མི་ཚུད་པ་དང་། ས་ལམ་གྱི་ཡོན་ཏན་སོགས་གང་ཡང་རྒྱུད་ལ་མི་འབྱུང་སྟེ།
འབྲི་གུང་སྐྱོབས་པ་རིན་པོ་ཆེས། སྐྱབས་འགྲོའི་ཆོས་གཞུག་ཤོར་ན་ཕན་པ་མེད་
ཅེས་གསུངས་པ་ལྟར་རོ། །དེས་ན་མཆོག་གསུམ་ལ་སྐྱབས་སུ་སོང་ཕན་ཆད།
སེམས་ཅན་གཞན་ལ་ལུས་ངག་ཡིད་གསུམ་གྱི་སྒོ་ནས་གནོད་ཅིང་འཚེ་བའི་བྱ་
བ་རྨི་ལམ་ཙམ་དུ་ཡང་མི་བྱ་བར་འབད་པ་དྲག་པོས་ཅི་ནུས་སུ་བསྲུང་དགོས་ཏེ།
མདོ་ལས། དམ་པའི་ཆོས་ལ་སྐྱབས་འགྲོ་བ། །འཚེ་ཞིང་གནོད་པའི་སེམས་དང་
བྲལ། ཞེས་གསུངས་སོ། །སེམས་ཅན་ལ་གནོད་འཚེ་གཏོང་ན། སྐྱབས་འགྲོའི་
103



སེམས་ཁོང་ནས་ཤོར་བའི་ན་ཟུག་ལྕི་མོ།
བསླབ་བྱ་དང་འགལ། དེ་འགལ་ན་ནང་ཆོས་ཡོངས་རྫོགས་དང་རྒྱབ་འགལ་དུ་
འགྲོ་བའི་རྒྱུ་ཉག་གཅིག་ཡིན། བཅོམ་ལྡན་འདས་ཀྱིས་འདུལ་བའི་སྡེ་སྣོད་ལས།
ཆུ་ལེན་སྐབས་ཐ་མལ་པའི་མིག་ལམ་ན་སྣང་བའི་སྲོག་ཆགས་རྣམས་ཆུ་ཚགས་
ཀྱིས་བཙགས་ཏེ་དལ་བུར་ཆུར་འདོར་དགོས་ཀྱི། ལྟོས་མེད་དུ་ཆུ་ལ་ལོངས་སྤྱོད་
ན་དགེ་སློང་ལ་ལྟུང་བྱེད་དང་དགེ་ཚུལ་ཡིན་ན་ཉེས་བྱས་འབྱུང་བར་གསུངས་སོ། །
ཡང་སྲོག་གཅོད་གོང་ན་སྡིག་གཞན་མེད་ཅེས་པ་ལྟར། སྲོག་གཅོད་ཀྱི་བྱ་བ་འདི་
ནི་སྐྱེ་བ་ཚེ་རབས་ཀུན་ཏུ་རང་ཉིད་སྡུག་བསྔལ་གྱི་རྦ་ཀློང་ནས་མི་ཐར་བ་བྱེད་
པའི་རྒྱུ་གཅིག་པུ་ཡིན་ཏེ། སྲོག་གཅོད་པའི་སྡུག་བསྔལ་རྣམ་སྨིན་གྱི་དབང་དུ་
བྱས་ན་གསུམ་ཏེ། རྣམ་སྨིན་གྱི་འབྲས་བུ་དང་། རྒྱུ་མཐུན་གྱི་འབྲས་བུ་དང༌།
བདག་འབྲས་སོ། །དང་པོ་ནི། རང་ཉིད་མི་དགའ་པའི་དགྲ་བོ་གསོད་པ་ལྟ་བུའི་ཞེ་
སྡང་གི་ལས་དང་། ཤ་པགས་ལོན་པའི་ཆེད་དུ་སྟག་གཟིག་ཟོག་ལུག་སོགས་གསོད་
པ་ལྟ་བུའི་འདོད་ཆགས་ཀྱི་ལས་དང༌། ཡུལ་ལྷ་མཆོད་གསོལ་གྱི་ཆེད་དུ་སེམས་
ཅན་གསོད་པ་ལྟ་བུའི་གཏི་མུག་གི་ལས་ཏེ་དེ་གསུམ་གྱིས་འབྲས་བུ། དམྱལ་བ།
ཡི་དྭགས། དུད་འགྲོ་གསུམ་གང་རུང་དུ་སྐྱེས་ནས་བར་བསྐལ་གཅིག་གམ་མི་
ལོ་ཐེར་འབུམ་ཉི་ཤུར་སྡུག་བསྔལ་མྱོང་དགོས་པ་ཡིན་པར་སངས་རྒྱས་ཀྱི་ཞལ་
ནས་གསུངས་སོ། །གཉིས་པ་ལ་གཉིས་ལས། དང་པོ་མྱོང་བ་རྒྱུ་མཐུན་གྱི་འབྲས་
བུ་ནི། ངན་སོང་གསུམ་ལས་ཐར་བ་ཙམ་ཡོད་ཀྱང་སྔར་སྲོག་གཅོད་པའི་མཐུས་
སེམས་ཅན་རེ་རེ་ལ་སྲོག་ལན་ལྔ་བརྒྱ་འཇལ་དགོས་པ་དང་། ཚེ་འདིར་མི་ལ་
ལ་མའི་མངལ་དུ་འཆི་བ་དང༌། ལ་ལ་མངལ་ནས་སྐྱེས་མ་ཐག་འཆི་བ། ལ་ལ་
ཟླ་ཁ་ཤས་དང་ལོ་ཁ་ཤས་མཚམས་ནས་འཆི་བ་ལྟར་ཚེ་ཐུང་བ་དང་། ནད་མུག་
10



འཚེ་མེད་ཞི་བའི་སློབ་སྟོན།
སོགས་མི་འདོད་སྣ་དགུ་ཚེ་འདིར་དངོས་སུ་འབྱུང་བ་ཡོད་དེ། དཔེར་ན། ཉེར་
སྔོན་ཙ་དབྱིར་རྒྱལ་ཁབ་ཏུ་ལོ་ཕུས་ཁུ་ལིའུ་ཁུ་ཞེས་པའི་རྔོན་པ་དེ་ལུས་མ་བརྗེས་
པར་གཅན་གཟན་ལྟ་བུར་གྱུར་ཏེ། རྔོན་པ་དེའི་ལུས་ཡོངས་ལ་ཐིག་ལེ་ནག་པོ་
དང་རི་མོ་སེར་པོའི་ཁྱབ་ཅིང་། སོ་རྣམས་གཅན་གཟན་གྱི་མཆེ་བ་ལྟར་རིང་པོར་
གྱུར། གདོང་དབྱིབས་གཟིག་དང་འདྲ་ཞིང་གདུག་པའི་ང་རོ་སྒྲོག་པ། ཤ་རློན་
ཟ་ཞིང་རྒྱུད་ཤིན་ཏུ་གཏུམ་པ་ཞིག་ཏུ་གྱུར་ཏོ། །དེ་བཞིན་དུ་རྒྱ་ནག་གི་ལོ་ཡང་
བྱོན། ཀན་ཧྲིས་ཤང་ཞེས་པའི་ཡུལ་དུ་ཧན་ཡོང་པོ་ཞེས་པའི་མི་ཞིག་གིས་ཚེ་སྟོད་
དུ་སྦྲུལ་འབའ་ཞིག་ཉོ་ཚོང་དང་ཁ་ཟས་སུ་བྱས་པའི་ལས་ཀྱི་འབྲས་བུ་ཚེ་འདིར་
དངོས་སུ་སྨིན་པ་སྟེ། རང་ལོ་སོ་དྲུག་ཙམ་གྱི་ཐོག་ཏུ་ནད་མི་འདྲ་བ་ཞིག་གིས་
བཟུང་ནས་སྦྲུལ་སོགས་ཀྱིས་རང་གི་སྲོག་ལན་དུ་བྱུང་བ་ལྟ་བུའི་འཇིགས་སྔངས་
སྐྱེས་པ་དང་ལུས་ཡོངས་རྫོགས་སྦྲུལ་གྱི་གཟུགས་རིས་ལྟ་བུར་གྱུར་ཏེ་མཐོང་བ་
ཙམ་གྱིས་འཇིགས་སྔངས་སྐྱེ་བའི་གནས་ཞིག་ཏུ་གྱུར་ཡོད་པ་ང་ཚོས་མཐོང་ཆོས་
མྱོང་གྱུར་དུ་གྲུབ་ཡོད་ལ། ནད་དེ་ལ་སྒོར་ཁྲི་ཕྲག་མང་པོས་འགྲོ་སོང་བཏང་ནས་
སྨན་བཅོས་བྱས་ཀྱང་ཕན་མ་ཐོག དེའི་གནས་ཚུལ་གསར་ཤོག་སྟེང་དུ་བཀོད་
པ་རྒྱ་ཡི་ཆོས་པ་རྣམས་ཀྱིས་མཐོང་ནས་དེར་ཕྱིན་ཏེ་རིམ་འགྲོ་བསྒྲུབས་ཤིང་སྲོག་
བླ་མང་པོ་བྱས། ཁོ་རང་གིས་ཀྱང་བཤགས་སྡོམ་བྱས་ཤིང་ཆོས་སྒོར་ཞུགས་པས་
ཕན་ཐོག་རྒྱ་ཆེན་བྱུང་ཡོད་པ་ད་ལྟ་གློག་བརྙན་དག་ལས་དངོས་སུ་མཐོང་དུ་ཡོད་
པ་ལྟར་རོ། །མ་ཟད་གཞན་ཡང་སྔོན་བདག་ཅག་གི་སྟོན་པའི་སྐུ་དུས་སུ་དེ་འདྲའི་
ལོ་རྒྱུས་མང་དུ་བྱུང་བ་མདོ་སྡེ་དང་འདུལ་བའི་གླེང་གཞི་སོགས་སུ་གསལ་བའི་
དེ་ལ་གཟིགས་པར་འཚལ་ལོ། །གཉིས་པ་བྱེད་པ་རྒྱུ་མཐུན་ནི་ཁྲ་དང་སྤྱང་ཀི་
105



སེམས་ཁོང་ནས་ཤོར་བའི་ན་ཟུག་ལྕི་མོ།
སོགས་དུད་འགྲོ་ཤན་པ་དང༌། མའི་མངལ་ནས་སྐྱེ་ཙམ་ནས་སྲོག་གཅོད་ལ་ངང་
གི་དགའ་བའི་འདྲེ་སྲིན་དང་མི་ཤན་པ་སོགས་སུ་སྐྱེའོ། །གསུམ་པ་ལ་གཉིས་
ལས། དང་པོ་དབང་གི་འབྲས་བུ་རང་ལ་སྨིན་པ་ནི་རང་ཉིད་ནུས་མཐུ་དང་གཟི་
བརྗིད་མེད་པ་ཤིན་ཏུ་ཉམས་དམན་པར་སྐྱེ་བའོ། །གཉིས་པ་དབང་གི་འབྲས་
བུ་ཡུལ་ལ་སྨིན་པ་ནི་དགྲ་ཇག་ཆོམ་རྐུན་སོགས་ཀྱི་འཇིགས་རྐྱེན་ཆེ་བས་རང་གི་
འཚོ་གནས་ཚེ་སྲོག་མགོ་མི་ཐོན་པའི་ཡུལ་དུ་སྐྱེའོ། །དེ་ལྟ་བུའི་ལས་ཀྱི་རྣམ་པར་
སྨིན་པ་ནི་རང་ཁོ་ནའི་མྱོང་བ་མ་གཏོགས་གཞན་སུ་ལའང་བགོ་བྱ་ཅུང་ཟད་ཙམ་
ཡང་མེད་དོ། །སངས་རྒྱས་ཀྱིས་ཞལ་ནས། ལས་ཀྱི་རྣམ་པར་སྨིན་པ་ནི་ཕྱི་རོལ་
གྱི་ས་ལ་མི་སྨིན་རྡོ་ལ་མི་སྨིན་ཟིན་པའི་ཕུང་པོ་འབའ་ཞིག་ལ་སྨིན་པར་འགྱུར་རོ་
ཞེས་དང་། ལུས་ཅན་དག་གི་ལས་རྣམས་ནི། །བསྐལ་བ་བརྒྱར་ཡང་ཆུད་མི་ཟ། །
ཚོགས་ཤིང་དུས་ལ་བབ་པ་ན། །འབྲས་བུ་ཉིད་དུ་སྨིན་པར་འགྱུར། །ཞེས་
གསུངས་པ་ལྟར་ལས་དང་ལས་ཀྱི་རྣམ་པར་སྨིན་པའི་ཚུལ་བསླུ་བ་མེད་པས་ཚེ་
འདིར་གཞན་གནོད་གཞན་འཚེ་འབའ་ཞིག་གིས་འཚོ་བར་བྱས་ན་དེའི་ལས་ཀྱི་
འབྲས་བུ་ཚེ་འདི་ཕྱི་གང་རུང་ཞིག་ནས་ངེས་པར་རང་ཉིད་ཀྱི་མྱོང་དགོས་པ་ཡིན་
ཏེ༑ ཚོམས་ལས། བདག་ཉིད་བདེ་བར་འདོད་པའི་ཕྱིར། །དགོད་བཞིན་སྡིག་
པའི་ལས་བྱས་པ། །སྡིག་པའི་ལས་དེའི་རྣམ་སྨིན་ནི། །ངུ་བཞིན་ཉམས་སུ་མྱོང་
བར་འགྱུར། །ཞེས་དང་། ཇི་ལྟར་གྲིབ་མ་མི་ཡི་རྗེས་འབྲང་བ། །འདུག་ན་འདུག་
ལ་འགྲོ་ན་འགུལ་བ་ལྟར། །དེ་བཞིན་དགེ་དང་མི་དགེ་གྲིབ་མ་ལྟར། །སངས་
རྒྱས་སྨྲ་བ་བླ་ན་མེད་པས་གསུངས། །ཞེས་གསུངས་པ་ལྟར་ལས་ཀྱི་རྣམ་སྨིན་
ལ་བསམ་ཏེ་གཞན་གྱིས་ཚེ་སྲོག་སྐྱོབ་ན། དེ་ནི་རང་གཞན་གཉིས་ཀྱིས་ཚེ་འདིར་
106



འཚེ་མེད་ཞི་བའི་སློབ་སྟོན།
སྐྱིད་བདེ་ལོངས་སྤྱོད་འཛོམ་པའི་གཞི་མ་ཉག་གཅིག་ཡིན། མཐར་ཐུག་འབྲས་
བུ་སངས་རྒྱས་ཀྱི་གོ་འཕང་ཐོབ་དགོས་ནའང་། ངེས་པར་དུ་རང་དོན་རྟོག་ངན་
གྱི་དྲྭ་བ་རིང་དུ་དོར་ནས། གཞན་ཕན་བྱང་ཆུབ་ཀྱི་སེམས་ལ་བརྟེན་ནས་ཐོབ་
དགོས་པ་ཡིན་ཏེ། སྔོན་རྫོགས་པའི་སངས་རྒྱས་བཅོམ་ལྡན་འདས་ཀྱིས་སློབ་
པ་ལམ་གྱི་གནས་སྐབས་སུ་སྙིང་རྗེ་ཆེན་པོས་རང་གི་གཅེས་པར་བཟུང་བའི་སྲོག་
དང་ལོངས་སྤྱོད་སོགས་བཏང་ནས་གཞན་གྱི་རྒུད་པ་དང་སྲོག་བསྐྱབས་པ་སོགས་
ཀྱིས་གཞན་ཕན་གྱི་བྱ་བ་རྒྱ་ཆེན་པོ་བསྒྲུབས་ཏེ་སངས་རྒྱས་པ་ཡིན། སྤྱོད་འཇུག་
ལས། གལ་ཏེ་སྦྱིན་ན་ཅི་སྤྱོད་ཅེས། །བདག་དོན་སེམས་པ་འདྲེ་ཡི་ཚུལ། །གལ་
ཏེ་སྤྱོད་ན་ཅི་སྦྱིན་ཞེས། །གཞན་དོན་སེམས་པ་ལྷ་ཡི་ཆོས། །ཞེས་གསུངས་པ་
ལྟར་རིག་འཛིན་གོང་མ་རྣམས་ཀྱིས་ལམ་ལ་ཇི་ལྟར་སློབ་པ་བཞིན་དུ་རང་ཅག་
གིས་དེ་བཞིན་དུ་ལམ་ལ་སློབ་དགོས་པ་ཡིན། དེས་ན་རང་ཅག་གིས་མིག་དཔེ་
ལྟ་ས་སྔོན་སངས་རྒྱས་ཀྱིས་རང་སྲོག་ཡལ་བར་དོར་ཏེ་གཞན་གྱི་ཚེ་སྲོག་བསྐྱབས་
པ་ཇི་ལྟར་མཛད་ཚུལ་མདོར་མཚོན་པ་ཙམ་སྐབས་འདིར་རྗོད་ན། སྔོན་སངས་
རྒྱས་རུས་སྦལ་ཆེན་པོ་ཞིག་ཏུ་འཁྲུངས་པའི་ཚེ་ཚོང་བ་ལྔ་བརྒྱ་མཚོར་ཕྱིན་པས་
གྲུ་གཞིག་སྟེ་འཆི་ལ་ཐུག་པར་གྱུར། བྱང་སེམས་བདག་ཉིད་ཆེན་པོར་སྙིང་རྗེ་
སྐྱེས་ནས་མིའི་སྐད་དུ་ཐམས་ཅད་ང་ལ་ཞོན་ཅིག་ངས་བསྒྲལ་གྱི་གསུངས་ནས་
ཚོང་པ་ཐམས་ཅད་རྒྱབ་ཏུ་ཞོན་བཅུག་སྟེ་ཁུར་ནས་རྒྱ་མཚོའི་མཐར་བསྐྱལ། ཚོང་
པ་རྣམས་ཕྱིན་རྗེས་བདག་ཉིད་ཆེན་པོ་ཧ་ཅང་ངལ་བར་གྱུར་ཏེ་གཉིད་ལོག་སྐབས་
དེར་བདག་ཉིད་ཆེན་པོའི་ལུས་ལ་སྲིན་བུ་ཀེ་ཏ་ཀ་བརྒྱད་ཁྲིས་འཇིབ་བོ། །རྐྱེན་
དེས་གཉིད་ལས་སད་པས་བལྟས་ཚེ་ཚུལ་དེ་གཟིགས། ཐུགས་དགོངས་ལ་ཆུར་
107



སེམས་ཁོང་ནས་ཤོར་བའི་ན་ཟུག་ལྕི་མོ།
ཕྱིན་པའམ་འགྲེ་ལྡོག་བྱས་ན་སྲིན་བུ་རྣམས་འཆི་བར་འདུག་དགོངས་ཏེ། རང་
སྲོག་བཏང་བར་མཛད། ཡང་སྟོན་པ་འདི་རྒྱལ་པོ་པདྨ་བྱ་བར་འཁྲུངས་པའི་དུས་
སུ་རང་གི་མངའ་རིས་སུ་ནད་ངན་ཞིག་བྱུང་སྟེ་མི་མང་པོ་ཤི་བའི་ཚེ་སྨན་པས་འདི་
ལ་ཉ་རོ་ཧི་ཏའི་ཤ་ཡོད་ན་ཕན་གྱི་གཞན་གང་གིས་ཕན་མི་ཤེས་སོ་ཞེས་སྨྲས།
རྒྱལ་པོས་བསམ་པ་བཟང་པོའི་སྨོན་ལམ་བཏབ་ནས་ཁང་བའི་སྟེང་ནས་མཆོངས་
ཏེ་ཚེ་ལས་འཕོས། དེ་མ་ཐག་ཏུ་ཆུ་ཀླུང་ལྡོག་བྱེད་དུ་ཉ་རོ་ཧི་ཏ་སྐྱེས་ནས་མི་
རྣམས་ལ་བདག་གི་ཤ་ལ་ལོངས་སྤྱོད་དང་ནད་ལས་ཐར་བར་འགྱུར་ཞེས་སྨྲས་
པས་མི་རྣམས་ཀྱིས་ཤ་ལ་ལོངས་སྤྱོད་པས་ནད་ལས་ཐར་བར་གྱུར་ཏོ། །དེ་བཞིན་
སངས་རྒྱས་ལྷ་ཡི་དབང་པོ་བརྒྱ་བྱིན་མིག་མཛེས་ཞེས་པའི་སྐྱེ་བ་བཞེས་པའི་ཚེ་
འཛམ་བུ་གླིང་གི་མི་རྣམས་ལ་ནད་ཀྱི་བསྐལ་བ་བར་མ་བྱུང་སྟེ་ལུས་ཕལ་ཆེར་
རྨ་ཅན་དུ་སོང་ལུས་རུལ་བ་འབུས་པ་མེ་དབལ་གཡན་པ་ལ་སོགས་པའི་ནད་སྣ་
ཚོགས་བྱུང་སྟེ་མི་མང་པོ་ཤི་བ་སོགས་སྡུག་བསྔལ་དཔག་དཀའ་བ་ཞིག་མྱོང་ངོ༌།།
མི་རྣམས་ཀྱིས་ནད་དེ་ལས་ཐར་ཆེད་ཐབས་སྣ་ཚོགས་བསྒྲུབས་ཀྱང་ཕན་པར་མ་
གྱུར། དེ་ཚེ་བདག་ཉིད་ཆེན་པོ་བརྒྱ་བྱིན་མིག་མཛེས་ཀྱིས་དེ་དག་གི་སྡུག་བསྔལ་
བསལ་ཕྱིར་རང་གི་ལུས་མི་སྣང་བར་བྱས་ཏེ། དེ་དག་གི་སྡུག་བསྔལ་སེལ་ཕྱིར་
སྨོན་ལམ་བཏབ་ཏེ་ཚེ་འཕོས་ནས། གྲོང་དེ་དང་མི་རིང་ས་ན་སྲོག་ཆགས་དེས་
པ་ཞེས་བྱ་བ་ལུས་ཤིན་ཏུ་ཆེ་བ་ཞིག་ཏུ་སྐྱེ་བ་བླངས་ཏེ་མཁའ་ལ་འཕགས་ནས་
སྨྲས་པ། གྲོང་ཁྱེར་ཀུ་རུ་ནས་ནི་མི་རིང་ན། །དེས་པ་ཞེས་པའི་སྲོག་ཆགས་དམ་
པ་ཡོད། །གང་དག་དེ་ཡི་ཤ་ལ་ཡོངས་ཟ་བ། །དེ་ཀུན་ནད་ལས་ཡོངས་སུ་ཐར་
བར་འགྱུར། །ཞེས་སྨྲས་པས་འཛམ་གླིང་གི་མི་ཀུན་གྱི་ཐོས་ནས་སྲོག་ཆགས་
I0a



འཚེ་མེད་ཞི་བའི་སློབ་སྟོན།
དེས་པའི་ཤ་ལ་ལོངས་སྤྱོད་པས་ནད་ལས་ཡོངས་སུ་ཐར་བར་གྱུར་ཏོ། །ཡང་རང་
གི་སྐུ་སྲོག་བཏང་སྟེ་སྟག་མོ་བཀྲེས་པ་སྐྱོབ་ཚུལ་ནི། སངས་རྒྱས་རྒྱལ་པོ་ཤིང་རྟ་
ཆེན་པོའི་སྲས་སྙིང་སྟོབས་ཆེན་པོར་སྐྱེ་བ་བཞེས་པའི་ཚེ་ཉིན་གཅིག་རྒྱལ་པོ་སྲས་
དང་བཅས་པ་སྐྱེད་མོའི་ཚལ་དུ་ཕྱིན་ཏེ་དེ་དག་གི་དཔལ་ལ་གཡེང་བའི་ཚེ། རྒྱལ་
སྲས་སྙིང་སྟོབས་ཆེན་པོས་ཕུ་བོ་སྒྲ་ཆེན་པོ་དང་ལྷ་ཆེན་པོ་འཁོར་གཡོག་དང་བཅས་
པ་རྣམས་ཕྱིར་བསྐྲད་དེ་ནགས་ཚལ་དང་མེ་ཏོག་མཛེས་པ་དེ་དག་ལ་བལྟ་བའི་
ཕྱིར་ནགས་ཁྲོད་དུ་རྩེ་ཞིང་ཞུགས་སོ། །དེ་ལྟར་ཕྱིན་པའི་ཚེ་ནགས་ཚལ་ཞིག་ན་
སྟག་མོ་ཞིག་ལ་བུ་ལྔ་བྱུང་ནས་ཞག་བདུན་ལོན་པ་ཤིན་ཏུ་བཀྲེས་པས་ཉེན་ཏེ་
འཆི་ལ་ཉེ་བ་ཞིག་མཐོང་། རྒྱས་སྲས་བདག་ཉིད་ཆེན་པོས་དེ་ལ་སྙིང་རྗེ་མི་བཟོད་
པར་སྐྱེས་ནས་ཕྱིར་ཕེབས་པའི་ལམ་ནས་ཕུ་བོ་གཉིས་ཁྱེད་གཉིས་གཤེགས་པར་
མཛོད། བདག་ཉིད་བྱ་བ་ཞིག་གི་ཆེད་དུ་ནགས་ཁྲོད་དུ་འཇུག་གོ་ཞེས་གསུངས་
ནས་ཕྱིར་སྟག་མོའི་དྲུང་དུ་ཕྱིན་ནས་རང་གོས་རྣམས་ཤིང་གི་ཡལ་གར་བཀལ་
ནས་སྨོན་ལམ་བཏབ་ནས་སྟག་མོའི་མདུན་དུ་ཉལ་ཡང་སྟག་མོ་ཉམ་ཆུང་བས་
གནོད་པ་བྱེད་མ་ནུས། བདག་ཉིད་ཆེན་པོས་སྙིང་རྗེའི་སེམས་ཀྱིས་མཚོན་ཆ་
བཙལ་ཀྱང་མ་རྙེད་ནས་ཤིང་གི་ཡལ་ག་སྲ་བ་ཞིག་གིས་རང་གི་མགུལ་བ་བཅད་
དེ་སྟག་མོའི་མདུན་དུ་འགྱེལ། སྟག་མོས་ཤ་ཟོས་ཏེ་སྲོག་གི་འཇིགས་པ་ལས་
ཐར་བར་གྱུར་ཏོ། །ཡང་ཁྱེའུ་ཆུ་འབེབས་སུ་སྐྱེ་བ་བཞེས་པའི་ཚེ་ཉ་ཁྲི་སྲོག་གི་
འཇིགས་པ་ལས་ཐར་བར་བྱས་ནས་སངས་རྒྱས་ཀྱི་མཚན་བརྗོད་དེ་སུམ་ཅུ་རྩ་
གསུམ་པའི་ལྷར་སྐྱེ་བར་མཛད་ཚུལ་ནི། སངས་རྒྱས་ཚངས་པ་རལ་བ་ཅན་གྱི་
བུ་ཆུ་འབེབས་སུ་སྐྱེ་བ་བཞེས་པའི་ཚེ། ཉིན་ཞིག་ཆུ་འབེབས་དང་རང་གི་བུ་ཁྱེའུ་
109



སེམས་ཁོང་ནས་ཤོར་བའི་ན་ཟུག་ལྕི་མོ།
ཆུ་འབེབས་དང་ཆུའི་སྙིང་པོ་གཉིས་དང་ལྷན་ཅིག་འགྲོགས་ཏེ་འབྲོག་དགོན་པ་
ཞིག་ཏུ་ཕྱིན་པ་ན་ཕྱོགས་དེ་ནས་ཁྭ་ཏ་དང་སྤྱང་ཀི་སོགས་ཤ་ཟ་བའི་སྲོག་ཆགས་
མང་པོ་ཕྱོགས་དེར་རྒྱུག་པ་མཐོང་ངོ། །དེར་བལྟ་ཕྱིན་པར་རྫིང་བུ་ཞིག་སྐམ་ལ་
ཉེ་ཞིང་ཉ་མང་པོ་ཞིག་ཉམ་ཐག་པར་གྱུར་ཏེ་ཤ་ཟ་བའི་བྱ་དང་། གཅན་གཟན་
སོགས་ཀྱིས་འཚེ་བར་བྱེད་པ་མཐོང་། མཐོང་ནས་ཀྱང་བདག་ཉིད་ཆེན་པོའི་
ཐུགས་ལ་སྙིང་རྗེ་ཆེན་པོ་སྐྱེས་ཏེ་ཕྱོགས་བཞིར་ཆུ་བཙལ་ཀྱང་མ་རྙེད། དེ་དག་
ཏུ་མི་རིང་ས་ཞིག་ཏུ་ཤིང་ལྗོན་པ་མང་པོ་མཐོང་སྟེ་དེར་ཕྱིན་ཏེ་ཤིང་གི་ཡལ་ག་
འགའ་ཞིག་བཅད་ནས་ཉ་དེ་དག་ལ་བཀབ་སྟེ་ཤིན་ཏུ་བསིལ་བའི་གྲིབ་མ་བྱས་
སོ༑ ༑དེ་ནས་རྒྱལ་པོ་ལྷ་ཡི་དབང་ཕྱུག་གི་མདུན་དུ་ཕྱིན་ཏེ་གླང་པོ་ཆེ་ཉི་ཤུ་བསླངས་
ནས་གླང་པོ་ཆེའི་རྫི་བོ་ལས་བ་ལང་གི་རྐྱལ་བ་བརྒྱ་བླངས་ཏེ་ཆུ་འབེབས་ཞེས་
པའི་ཀླུང་ལས་ཆུ་བླངས་ཏེ་རྒྱལ་བ་བཀང་ནས་སྔོན་གྱི་རྫིང་བུ་འགྲམ་དུ་ཕྱིན་ཏེ་
ཆུ་བླུགས་ནས་རྫིང་བུ་བཀང་བར་བྱས་ནས་ཉ་རྣམས་སྲོག་གི་འཇིགས་པ་ལས་
ཐར་བར་བྱས། ཉ་ཁྲི་བོ་དགའ་བར་གྱུར་ཏེ་ཆུ་འབེབས་གང་ཕྱིན་པ་དེར་རྒྱུག་
གོ །དེ་ནས་བདག་ཉིད་ཆེན་པོས་འདི་དག་གིས་བདག་ལ་ཟས་བསླངས་སོ་སྙམ་
ནས་བདག་གི་བུ་ཆུ་ཡི་གོས་ལ་མྱུར་བར་གླང་པོར་ཞོན་ནས་ཁྱིམ་དུ་ཟས་ལེན་དུ་
སོང་ཞིག་བྱས་ནས་མངགས། དེས་ཀྱང་བཀའ་ལྟར་བསྒྲུབས་པས་བདག་ཉིད་
ཆེན་པོས་ཉ་དེ་དག་ལ་ཟས་སྦྱིན་ཏེ་ཚིམ་པར་བྱས། དེ་བཞིན་གཤེགས་པ་རིན་
ཆེན་གཙུག་ཏོར་ཅན་གྱི་མཚན་བརྗོད། རྟེན་ཅིང་འབྲེལ་བར་འབྱུང་བའི་ཆོས་
ཟབ་མོ་བཤད་ནས་ཁྱིམ་དུ་ཕྱིན་དུས་གཞན་གྱི་ཚེ་ཉ་ཁྲི་བོ་ཚེ་འཕོས་སངས་རྒྱས་
རིན་ཆེན་གཙུག་ཏོར་ཅན་གྱིས་སྔོན་བྱང་ཆུབ་སེམས་དཔའི་སྤྱོད་པ་ལ་སྤྱད་པ་ན་
110



འཚེ་མེད་ཞི་བའི་སློབ་སྟོན།
སེམས་ཅན་གང་འཆི་བའི་ཚེ་ངའི་མིང་ཐོས་ན་སུམ་ཅུ་རྩ་གསུམ་པའི་ལྷར་སྐྱེ་བར་
ཤོག་ཅིག་ཅེས་སྨོན་ལམ་བཏབ་པས་ཉ་ཁྲི་བོས་ཀྱང་སངས་རྒྱས་རིན་ཆེན་གཙུག་
ཏོར་ཅན་གྱི་མཚན་ཐོས་པའི་མཐུས་སུམ་ཅུ་རྩ་གསུམ་གྱི་ལྷར་སྐྱེས་སོ། །དེ་བཞིན་
དུ་སྤྲེའུ་ཆེན་པོར་སྐྱེས་པ་དང་། རི་དྭགས་རུ་རུར་སྐྱེ་བ་བཞེས་པ་སོགས་སེམས་
ཅན་གྱི་དོན་བསྒྲུབས་ཚུལ་ལོ་རྒྱུས་བགྲངས་གི་མི་ལོངས་བ་ཞིག་ཡོད་ཀྱང་། འདིར་
དེ་ཙམ་མ་གཏོགས་ཡི་གེ་མང་བར་དོགས་ནས་རེ་ཞིག་མཚམས་འཇོག་བྱས་པ་
ཡིན། མདོར་ན་རྫོགས་པའི་སངས་རྒྱས་ཀྱིས་སློབ་པ་ལམ་གྱི་གནས་སྐབས་སུ་
རང་དོན་དོར་ནས་གཞན་ཕན་ཁོ་ན་བསྒྲུབས་ཏེ་སངས་རྒྱས་པ་ཡིན་ནོ། །གཞན་
ཡང་རྗེས་འཇུག་རིག་འཛིན་གོང་མ་རྣམས་ཀྱིས་རང་དོན་དོར་ནས་གཞན་གྱི་ཚེ་
སྲོག་བསྐྱབས་ཚུལ་འདིར་ཉུང་ཙམ་རྗོད་ན། འཕགས་པ་སྤྱན་རས་གཟིགས་རྟ་
ཡི་རྒྱལ་པོ་བ་ལ་ཧར་གྱུར་པའི་ཚེ་སྲིན་མོས་བསླུས་ཏེ་གསོད་ངེས་ཀྱི་ཚོང་པ་སྐལ་
ལྡན་མང་པོ་ཞིག་རང་གིས་ཁུར་ནས་འཛམ་བུ་གླིང་དུ་བསྐྱལ་ནས་སྲོག་གི་འཇིགས་
པ་ལས་ཐར་བར་བྱས་པ་དང་། འཕགས་པ་འཇམ་དཔལ་གྱིས་སེམས་ཅན་
གྲངས་མེད་གསོད་པ་གཤེན་རྗེ་ནག་པོ་མཐར་བྱེད་ཅེས་པ་ཁྲོ་བོའི་སྐུར་བཞེངས་
ཏེ་བཏུལ་ཏེ་སེམས་ཅན་རྣམས་བདེ་བར་བྱས་པ་དང་། འཕགས་པ་ཐོག་མེད་
ཀྱིས་བྱམས་མགོན་གྱིས་སྤྲུལ་བའི་ཁྱི་མོའི་ལུས་ཀྱི་འབུ་ཡི་ཆེད་དུ་རང་གི་ཤ་བཤས་
པ་དང་། ཇོ་བོའི་བླ་མ་དྷརྨ་རཀྵི་ཏ་བྱ་བས་མི་ཞིག་ལ་ནད་དྲག་པོ་ཞིག་ཐེབས་
ཏེ་སྨན་པ་བསྟེན་པས་སྨན་པས་མི་ཤ་སོ་མ་ཡོད་ན་འཚོ་མེད་ན་མི་འཚོ་ཟེར་བར་
སྙིང་རྗེ་ཆེན་པོ་སྐྱེས་ཏེ་དེའི་སྡུག་བསྔལ་བསལ་བའི་ཕྱིར་ཏུ་རང་གི་ཤ་བཅད་དེ་
བྱིན་པ་དང་། རྒྱལ་སྲས་ཐོག་མེད་བཟང་པོ་གཞོན་ནུའི་དུས་ཤིན་ཏུ་ཡུན་རིང་བའི་
11



སེམས་ཁོང་ནས་ཤོར་བའི་ན་ཟུག་ལྕི་མོ།
ནད་པ་ཟ་རྒྱུ་མེད་པ་ཞིག་ལ་བསོད་སྙོམས་མཛད་པའི་རྩམ་པ་བོང་རྒྱབ་གཅིག་
ཡོད་པ་དེ་སྦྱིན་པར་མཛད་པའོ། །དེ་འདྲའི་རྒྱས་སྲས་བྱང་ཆུབ་སེམས་དཔའ་ཁོང་
རྣམས་ཀྱི་ཀྱང་མ་རྒན་སེམས་ཅན་གྱི་དོན་ཁོ་ན་བསྒྲུབས་ནས་རང་འབྲས་མངོན་
དུ་བྱས། གཞན་སེམས་ཅན་བདེ་ལ་བཀོད་པར་བྱས་ཡོད། དེ་དག་གི་རྒྱུད་འཛིན་
སྐྱེས་ཆེན་དམ་པ་༧ གོང་ས་རྒྱལ་དབང་ཐམས་ཅད་མཁྱེན་པ་དང་། ཆོས་རྗེ་བླ་
མ་ཡིད་བཞིན་ནོར་བུ། མཁན་ཆེན་འཇམ་དབྱངས་ལུང་རྟོགས་རྒྱལ་མཚན། མཁན་
ཚུལ་ཁྲིམས་བློ་གྲོས་གཙོའི་ནང་བའི་གྲལ་དུ་ཞུགས་པའི་བསྟན་འཛིན་སྐྱེས་བུ་
དམ་པ་ཁོང་རྣམས་ཀྱིས་ཀྱང་ཉམ་ཐག་པའི་དུད་འགྲོའི་ཚེ་སྲོག་བསྐྱབས་དང་སྐྱོབ་
བཞིན་པ་དེ། དེ་དག་གིས་རང་དོན་གྱི་དེ་ལྟར་བྱས་པ་མ་ཡིན་པར། མ་རྒན་
སེམས་ཅན་གྱི་ཚེ་སྲོག་བསྐྱབས་ཏེ་བདེ་སྐྱིད་བསྐྲུན་པ་ནི་རྒྱལ་བ་ཤཱཀྱའི་བསྟན་
སྒོར་ཞུགས་པའི་མི་བུ་སྤྱིའི་འོས་འགན་ཆེན་པོ་ཞིག་ཡིན་པར་རྟོགས་ནས་སེམས་
ཅན་ལ་བདེ་སྐྱིད་བསྐྲུན་པ་ཡིན་ཏེ། བཅོམ་ལྡན་འདས་ཀྱིས་སྟག་མོར་ལུས་སྦྱིན་
སྐབས། འགྲན་ཕྱིར་མ་ཡིན་གྲགས་པ་འདོད་ཕྱིར་མིན། །མཐོ་རིས་འདོད་དང་
རྒྱལ་སྲིད་སྒྲུབ་ཕྱིར་མིན། །བདག་གི་བདེ་བ་མཆོག་ཐོབ་ཕྱིར་མིན་གྱི། །གཞན་
དོན་སྒྲུབ་ཕྱིར་བདག་གིས་འདི་རྩོམ་མོ། །ཞེས་གསུངས་པ་ལྟར་ཡིན་ནོ། །དེ་
ལྟ་བུའི་རྒྱལ་བ་རིག་འཛིན་གོང་མ་རྣམས་ཀྱིས་ཉམ་ཆུང་དུད་འགྲོའི་ཚེ་སྲོག་སྲུང་
སྐྱོབ་བྱས་ཏེ་སྐྱིད་བདེ་ལོངས་སྤྱོད་བསྐྲུན་ཡོད་པ་ནི། རང་ཅག་གིས་མིག་བལྟ་
བྱས་ནས་ཉམ་ཆུང་དུད་འགྲོའི་འཚོ་གནས་དང་གཅེས་སྲོག་ལ་སྲུང་སྐྱོབ་བྱེད་
དགོས་པ་ང་ཚོས་ཕྲག་ལ་བབས་པའི་འོས་འགན་ཆེན་པོ་ཞིག་ཡིན་ཏེ། ང་ཚོ་ཚང་
མ་དེ་དག་གི་རྗེས་སུ་འཇུག་ནས་དམ་པའི་ཆོས་ལ་སྐྱབས་སུ་སོང་བའི་གང་ཟག་
112



འཚེ་མེད་ཞི་བའི་སློབ་སྟོན། །
ཡིན་པའི་ཕྱིར། མ་ཟད་འཇིག་རྟེན་གྱི་དབང་དུ་བྱས་ནའང་ཡབ་མེས་གོང་མ་
རྣམས་ཀྱི་ལུགས་སྲོལ་བཟང་པོ་དེ་མ་བཟུང་ན། ཕ་ཤུལ་བུའི་མ་ཟིན་ཞེས་པའི་
དཔེ་ལྟར་ཤིན་ཏུ་ངོ་ཚ་དགོས་པའི་གནས་ཚུལ་ཞིག་ཡིན་ནོ། །འོ་ན་སེམས་ཅན་
གྱི་ཚེ་སྲོག་གཅོད་པའི་སྤྱོད་ངན་དེ་ངེས་པར་དུ་སྤང་དགོས་ན། དེ་རྒྱུ་རྐྱེན་གང་
ལ་བརྟེན་ནས་བྱུང་བ་ཡིན་ཞེ་ན། སྤྱིར་ན་གང་ཟག་ངོ་ཚ་ཁྲེལམེད་འགའ་ཞིག་
གིས་ཉམས་མཚར་ཙམ་གྱི་ཕྱིར་དུ་སྲོག་གཅོད་པའང་ཡོད་མོད། གཙོ་བོ་སེམས་
ཅན་དེ་དག་གི་ཤ་ཟ་འདོད་དང་པགས་གྱོན་འདོད་ཀྱིས་ཀུན་ནས་བསླངས་སྟེ་བྱུང་
བ་ཡིན་པས། འཇིག་རྟེན་གྱི་ཁམས་ན་ཤ་ཟ་མཁན་དང་པགས་གྱོན་མཁན་གཅིག་
ཀྱང་མེད་ན། ཉམ་ཆུང་དུད་འགྲོར་སྲོག་གི་འཇིགས་པ་ལས་ཐར་ཏེ་འཚེ་མེད་
ཞི་བདེ་ཞིག་ཁོང་ཚོ་ལ་ཆེད་དུ་མ་སྤྲད་ཀྱང་ངང་གི་ཐོབ་ཡོང་བ་ཡིན་ཏེ། དཔེར་
ན༑ འཇིག་རྟེན་གྱི་ཁམས་ན་ནས་ཀྱི་ས་བོན་དེ་མེད་སོང་ན། ནས་ཀྱི་མྱུ་གུ་སྔོ་
ལྗང་དེ་མེད་འགྲོ་བ་དང་ཡོད་ན་དེ་འབྱུང་བ་བཞིན་ནོ། །དེས་ན་ཤ་ཟ་བ་དང་
པགས་གྱོན་པའི་སྲོལ་ངན་དེ་ངེས་པར་དུ་བཅོས་བསྒྱུར་བྱེད་དགོས་པ་ནི་ཤིན་ཏུ་
གལ་ཆེའོ། །དེ་ཡང་པགས་གྱོན་མཁན་ནི་དེང་དུས་འཛམ་གླིང་ན་བོད་རིགས་
མ་གཏོགས་ཕལ་ཆེར་མེད་ཅེས་མཁས་དབང་རྣམས་ཀྱིས་གསུངས་འདུག དེ་བོད་
མ་གཏོགས་ངེས་པར་དུ་མེད་ན། བོད་ལ་ད་སྐབས་རིན་པོ་ཆེའི་བཀའ་དྲིན་ལ་
བརྟེན་ནས་བཅོས་བསྒྱུར་ལེགས་པོ་ཞིག་ཕལ་ཆེར་ལ་གྲུབ་ཡོད། དེ་ནི་དགའ་
འོས་པའི་དོན་བཟང་ཞིག་ཡིན་ནོ། །འོན་ཀྱང་ཤ་ཟ་མཁན་ནི་ནང་བའི་བླ་སེར་
འགའ་ཞིག་མ་གཏོགས་འགྲོ་བ་མིའི་རིགས་ལ་གཏོགས་ཚད་ཚང་མའི་ཤ་ཟ་བ་
དང་ཁྲག་དྲོད་མོ་རྔམས་འཐུང་མི་བྱེད་པ་གཅིག་ཀྱང་མེད། དེའི་རྐྱེན་གྱིས་དུད་
113



སེམས་ཁོང་ནས་ཤོར་བའི་ན་ཟུག་ལྕི་མོ།
འགྲོའི་ལས་དབང་འཇིགས་སྐྲག་ཀྱི་རླུང་འཚུབ་ཆེན་པོའི་ནང་དུ་ཚུད་ཡོད། ཤེ་
འདིའི་ཕྱིར་དུ་འཇིག་རྟེན་གྱི་ཁམས་འདི་ན་ཉི་མ་རེ་རེ་བཞིན་དུ་ཉམ་ཆུང་སེམས་
ཅན་དུང་ཕྱུར་མང་པོ་གསོད་གི་ཡོད། དམྱལ་བ་སྐྱེ་བའི་རྒྱུ་གཙོ་བོ་སྲོག་གཅོད་
པ་ཡིན། སྲོག་གཅོད་བྱེད་པའི་རྩ་བ་ཤ་འདིར་ཐུག་པ་ཡིན་པས། ཤ་འདི་ནི་ཉེས་
པ་ཧ་ཅང་ལྕི་མོ་ཡིན་འདུག དོན་གྱི་སྟེང་ན་དེ་ཡིན་པར་དགོངས་ནས་རྒྱལ་བ་ཤཱཀྱ་
ཐུབ་པ་ཡབ་སྲས་དང་བཅས་པས་ཤ་བཟའ་བའི་ཉེས་དམིགས་དང་། མ་བཟའ་
བའི་ཕན་ཡོན་སོགས་དགག་སྒྲུབ་ཀྱི་བསླབ་བྱ་རྒྱ་མཚོ་ལྟར་གསུངས་ཡོད། ངས་
སྐབས་འདིར་རྒྱ་མཚོའི་ནང་ནས་ཆུ་ཐིགས་ལེན་པ་ལྟར་སངས་རྒྱས་ཀྱིས་བཀའ
དང་དེའི་དགོངས་འགྲེལ་གྱི་ནང་ནས་ལུང་ཁ་ཤས་ཞིག་ཤ་ཟ་དག་ལ་ཕན་སེམས་
རེ་འདུན་གྱི་སྒོ་ནས་འདིར་རྗོད་ན། དེ་ཡང་རྫོགས་པའི་སངས་རྒྱས་བཅོམ་ལྡན་
འདས་ཀྱིས་ལུང་སྨན་གྱི་གཞི་ལས། ངས་གནས་གསུམ་གྱིས་རུང་བ་མ་ཡིན་པའི་
ཤ་བཟའ་བར་མི་བྱའོ། །ཞེས་དང་། ལང་ཀར་གཤེགས་པའི་མདོ་ལས། འཁྲུལ་
བ་དང་ནི་གཉེན་བཤེས་དང་། །ཁུ་ཆུ་ཁྲག་ལས་བྱུང་བའི་ཕྱིར། །འབྱུང་པོ་རྣམས་
ནི་དངངས་འགྱུར་བས། །རྣལ་འབྱོར་ཅན་གྱིས་ཤ་མི་བཟའ། །ཤ་རྣམས་དང་ནི་
རྒོག་བཙོང་དག །ཆང་དག་རྣམ་པ་སྣ་ཚོགས་དང༌། །ཀེའུ་དང་རྒོག་རྐྱ་དེ་བཞིན་
ཏེ༑ ༑རྣལ་འབྱོར་ཅན་གྱིས་རྟག་ཏུ་སྤང་། །ཞེས་དང་། དུས་འཁོར་རྩ་བའི་རྒྱུད་
འགྲེལ་ཆེན་དྲི་མེད་འོད་དུ་དྲངས་པ་ལས། ལྷ་དང་རང་འཇིགས་ཕ་མེས་དང༌། །
འདོད་གྲུབ་དོན་དང་བཙོང་ཕྱིར་ཡང་། །གདུལ་དཀའ་སྡིག་པ་བྱེད་རྣམས་ཀྱིས།།
གནོད་བྱེད་མིན་པའི་སེམས་ཅན་བསད། །དེ་ཡི་ཤ་དེ་ཉོ་བ་དང་། །ཟ་འདོད་ཁ་
ན་མ་ཐོ་བཅས། །མ་བླངས་སྣོད་དུ་ལྟུང་གྱུར་བ། །དེ་ཉིད་ཁ་ན་མ་ཐོ་མེད། །
14



འཚེ་མེད་ཞི་བའི་སློབ་སྟོན།
སྲོག་ཆགས་གཅིག་གི་ཤ་དག་ནི། །ཡིད་སྐྱེས་གཅིག་གིས་ཟོས་པ་མིན། །ཞེས་
དང་། དུས་ཀྱི་འཁོར་ལོའི་རྒྱུད་ཕྱི་མ་རྒྱུད་ཀྱི་སྙིང་པོ་ཞེས་པ་ལས། སངས་རྒྱས་
པ་ཡིས་ཀུན་ནས་ཤ་མི་བཟའ་ཞིང་བདག་གི་བ་ཡིས་བསྲུང་མི་བྱ། སྲོག་ཆགས་
རྣམས་ལ་སྲོག་ཆགས་འདུ་ཤེས་གསོད་པའི་ཡིད་ཀྱིས་ཉེ་བར་བརྩམས་པས་འདིར་
ཉམས་པ། ཞེས་དང་། དགེ་སློང་སྙིང་རྗེ་མེད་པས་ལྕེ་ལ་ཤ་ཡི་རོ་མྱོང་རོ་ལ་རྗེས་
སུ་ཚོལ་བྱེད་ཅིང་། བདག་ཉིད་གསོད་པ་ལ་སོགས་སྐྱོན་གྱིས་དགེ་སློང་རྣམས་
དང་དགེ་ཚུལ་ཡང་ནི་དམྱལ་བར་འགྲོ། ཞེས་དང་། ཤ་ལ་སོགས་པ་ཟོས་ན་ངེས་
པར་དུ་ས་ཡི་འོག་ཏུ་ལུས་ཆེན་རྣམས་སུ་སྡུག་བསྔལ་འགྱུར། ཞེས་དང་། ཡང་
ཀུན་བཟང་དགོངས་པ་ཟང་ཐལ་མཁའ་འགྲོའི་ལས་རིམ་གསང་བའི་མན་ངག་
ལས། ཤ་ཆང་ཁྲག་ལ་བག་མེད་སྤྱོད་པ་རྣམས། །སྡིག་ཅན་སྐྱེ་བོའི་ཟས་ཏེ་ཆོས་
ཀྱི་བདུད། །ཅེས་དང༌། འདུལ་བ་མདོ་རྩ་བ་ལས། ཤའི་བདག་ཉིད་ཀྱི་སྨན་དེ་
ཡང་ངོ༌། །ཐམས་ཅད་ཤན་པའི་གནས་ནས་བླང་ངོ༌། །དེ་ནི་བྱ་བ་ཉིད་ཡིན་ནོ།།
ཞེས་དང་། ཤ་བསྔོས་པར་ཤེས་ན་བཟའ་བར་མི་བྱའོ། །སྟག་གི་གོད་མ་མི་བཟའ་
འོ༑ ༑གླང་པོ་ཆེ་དང་རྟ་དང་ཀླུ་རྣམས་ཀྱི་མི་བཟའ་འོ། །རྨིག་གཅིག་པ་དང་ཝ་
དང་སྤྲེའུ་དང་ཤིང་རྟ་མོ་དང་བྱ་རོག་དང་བྱ་རྒོད་དང་ཆུ་སྐྱར་དང་ཁྱི་དང་བྱ་ཁྲ་འུག་
པ་དང་དེ་དག་ལས་གཞན་པའི་བྱ་མི་རོ་ཟ་བ་དག་དང་བྱ་གར་དང་ཕ་ཝང་སྐྱིན་
མོར་དྲེའུ་སྲིན་དང་སྲིན་བུ་རྣམས་ཀྱི་ཡང་མི་བཟའ་འོ། །ཞེས་གསུངས་སོ། །
གཞན་ཡང་གྲུབ་ཆེན་པདྨ་བདུད་འདུལ་གྱི་ཞལ་ནས། རང་རིག་འོད་གསལ་ངང་
ནས་བལྟས་ཙ་ན། །ངན་སོང་སྡུག་བསྔལ་བསམ་གྱིས་མི་ཁྱབ་མཐོང་། །ཁྱད་
པར་ཡང་སོས་སྡུག་བསྔལ་གླིང་བཞི་ཙམ། །མཐོང་བ་དེ་ཡི་བཞི་ཆ་ཙམ་ཞིག་
115



སེམས་ཁོང་ནས་ཤོར་བའི་ན་ཟུག་ལྕི་མོ།
ཏུ༑ ༑བར་མཚམས་མེད་པར་ཕོ་མོ་གཅེར་བུ་ཡི། །བཀང་ནས་མི་རྣམས་རེ་
སྤུ་རེ་རེའི་
རྩ་བ་རུ། །ལས་མཁན་ཤིན་ཏུ་མ་རུང་མང་པོ་ཡིས། །བྱ་རིགས་རི་དྭགས་གཡུང་
དྭགས་གཅན་གཟན་རིགས། །མགོ་བརྙན་མི་འདྲ་ཅན་ནི་མང་པོ་ཡིས། །ལག་
ན་མཚོན་ཆ་རྣོན་པོ་རེ་ཐོགས་ནས། །རྒྱུན་དུ་མི་ཤ་དུམ་བུར་བཅད་ཅིང་ཟ། །
ཡང་ཡང་བཅད་ནས་ཡང་ཡང་ཤ་རྒྱས་ནི། །ཇི་སྲིད་ལས་མ་ཟད་པར་མི་འཆི་
བའི། །བག་ཆགས་འཛད་མེད་དེ་ཡི་རང་བཞིན་འཕེལ། །ཞེས་དང་། རྗེ་ཞབས་
དཀར་ཚོགས་དྲུག་རང་གྲོལ་གྱི་ཞལ་ནས། སྡིག་ཅན་གཞན་གྱིས་བསད་པའི་
ཤ་ཟོས་ན། །དམྱལ་བའི་གནས་སུ་བསྐལ་བ་གཅིག་ཙམ་གནས། །རང་གིས་
གསོད་དམ་གཞན་ལ་གསོད་བཅུག་ནས། །ཟོས་ན་བསྐལ་བ་འབུམ་དུ་དམྱལ་
བར་གནས། །གཞན་གྱིས་བསད་པའི་ཁྲག་ལ་ལོངས་སྤྱད་ན། །བསྐལ་བ་གཅིག་
ཙམ་དཀོན་མཆོག་སྒྲ་མི་ཐོས། །རང་གིས་གཞན་སྲོག་བཅད་ནས་ཁྲག་འཐུང་
ན༑ ༑དམྱལ་བ་ཁྲོ་ཆུ་ཁོལ་མའི་ནང་དུ་སྐྱེ། །ཞེས་གསུངས་པ་ལྟར་སྡིག་ཟས་ཤ་
ཟ་ཁྲག་འཐུང་བྱེད་པའི་སྤྱོད་ངན་འདི་ནི་ཚེ་འདི་ཕྱི་གཉིས་ཀྱིས་བདེ་སྐྱིད་འཇོམས་
པའི་ཐོ་བ་དང་། མཐུན་འབྲེལ་གྱི་ཞི་བདེ་གཅོད་བྱེད་ཀྱི་དགྲ་སྟ་འདི་ལས་གཞན་
འཇིག་རྟེན་གྱི་ཁམས་ན་བཙལ་ཀྱང་རྙེད་རྒྱུ་མེད་ལ། དེས་ན་ཤེས་ཡོན་དཔྱོད་
ལྡན་རྣམས་ཀྱིས་འདིའི་ཕྱོགས་ལ་གཟབ་ནན་ལེགས་པོ་ཞིག་གནང་རོགས་བཀའ་
དྲིན་མ་ཆུང་ཞུ། སྤྱིར་ན་དྲང་མོར་བཤད་ན་འཇིག་རྟེན་གྱི་ཁམས་འདི་ན་དམར་
ཟས་ཤ་ཁྲག་མ་གཏོགས་ཟས་གཞན་པ་གང་ཡང་རྙེད་རྒྱུ་མེད་ན། ཁག་མེད་དེ།
འཇིག་རྟེན་གྱི་ཁ་དཔེ་ཞིག་ལ། ལྟོ་ཕོ་བས་དེད་ན་དགྲ། དགྲ་ནག་པོས་དེད་ན་
བཤམ་ཁ་ཞེས་པའི་དཔེ་ལྟར་དཀྲེས་སྐོམ་གྱི་གདུང་བ་འདི་ནི་བཟོད་དཀའ་བའི་
116



འཚེ་མེད་ཞི་བའི་སློབ་སྟོན།
གནས་ཞིག་ཡིན་ནོ། །འོན་ཀྱང་དེང་དུས་ཀྱི་སྐབས་འདིར་བཟའ་བཏུང་མཐོང་
བ་ཙམ་ནས་ཡིད་དུ་འོངས་བའི་དཀར་ཟས་ཕུན་སུམ་ཚོགས་པ་འཚོ་བཅུད་དང་
ལྡན་པ་འདྲ་མིན་སྣ་ཚོགས་གང་དུའང་ཡོད་པ་དེ་རྣམས་ལ་ལོངས་སྤྱོད་ན་རིགས་
ཤིང་འཐད་པའང་འོས་པའི་དོན་བཟང་ཞིག་ཡིན་པ་དང་། མ་ཟད་དཀར་ཟས་
རང་ལུགས་བྱེད་པ་ནི་ཆོས་དང་འཇིག་རྟེན་གཉིས་ཆར་ཆེས་མཐུན་པ་ཡིན་ནོ། །
སླར་སྨྲས་པ།
རབ་དཀར་ཀེ་ལ་ཤ་ཡིས་མཐའ་བསྐོར་ཆོས་ལྡན་བྷོ་ཊིའི་ལྗོངས། །
འབྲོང་སེང་སྟག་གཟིག་སོགས་དང་ཕྱུཊ་རིཊ་དཀར་ནག་ཁྲ་གསུམ་འཁྲུངས།།
འཚེ་མེད་ཞི་བའི་ངང་ནས་དགའ་བའི་བརྩེ་བྲོ་གར་འཁྲབ་བྱས། །
དྭངས་ཆུ་རྩི་ཏོག་གསོལ་ནས་སྐྱིད་བདེ་ལོངས་སྤྱོད་དཔལ་གྱི་ཕྱུག །
ངས། །
འོན་ཀྱང་དུས་ཀྱི་མཇུག་མར་ནག་ཕྱོགས་ཀླ་ཀློ་ཁ་དར་ནས། །
ཤ་ཟ་ཁྲག་འཐུང་ལྤགས་གྱོན་བདུད་ཀྱི་རྒྱལ་མཚན་འདི་སྒྲེང་ཚེ། །
མ་རྒན་འདི་རྣམས་སྡུག་བསྔལ་དྲག་པོའི་རྦ་ཀློང་ནང་ཚུད་ནས། །
གཅེས་སྲོག་རིན་ཆེན་འཕྲོག་སྟེ་གཞི་མེད་བཏང་བ་སེམས་པ་སྐྱོ། །སྐུ་ཚབ་
མི་དང་དུད་འགྲོ་ལུས་ཀྱི་རྟེན་ལ་བཟང་ངན་ཆིས་ན་ཡང་། །
བདེ་འཚོལ་སེམས་ཀྱི་ཁམས་ལ་ཁྱད་པར་ཅུང་ཟད་མ་མཆིས་མོད། །
117



སེམས་ཁོང་ནས་ཤོར་བའི་ན་ཟུག་ལྕི་མོ།
ལས་ཀྱི་དབང་གིས་ཤེས་པ་གླེན་ཞིང་སྨྲ་བ་ལྐུགས་པའི་རིགས། །
ཉམ་ཆུང་དུད་འགྲོ་ཁྱད་དུ་གསོད་པའི་མི་སྲིན་ཤན་པ་མང་། །
འཛམ་གླིང་ཞི་བདེའི་ཐོབ་ཐང་ཟེར་བའི་འུར་ཟིང་ཆེ་ན་ཡང་། ། ཚེ་དང་
ཞིབ་མོར་བསམ་ན་རང་ཉིད་འཚོ་གནས་ཐོབ་ཐང་བདེ་ཐབས་ཙམ།།
ཚེ་སྲོག་རིན་ཆེན་བཙན་གྱིས་འཕྲོག་པའི་ཉེས་མེད་སེམས་ཅན་ལ། །
ཞི་བདེའི་རང་དབང་སྤྲོད་མཁན་ཨུ་དུམ་ཝ་ར་བཞིན་དུ་དཀོན། །
དེང་རབས་གོ་ལ་ཧྲིལ་པོའི་ཁྱོན་ཡོངས་འདོད་དགུའི་ལོངས་སྤྱོད་ནང་། །
ཞིམ་མངར་རོ་བཅུད་ལྡན་པའི་སྡིག་མེད་ལོག་འཚོ་བྲལ་བའི་ཟས། །
དཀར་གསུམ་མངར་གསུམ་དྭངས་མ་ལྡུམ་རིགས་སྣ་ཚོགས་དངོས་གཙང་བཀྲ།།
དེར་བརྟེན་དཀར་ཟས་རང་ལུགས་བྱེད་པ་འཚེ་མེད་ལྷ་ཡི་ཆོས།
ཇམ་གནག་སྲིད་པའི་རྒྱ་མཚོ་འཇིགས་རུང་གཤེན་རྗེའི་གྲོང་ཁྱེར་ལས། །
ལྕགས་ནག་རལ་གྲིའི་སོ་ཁས་ཉེས་མེད་གསོན་ཆེ་གྲངས་མེད་བླངས།
ལོག་འཚོ་སྡིག་ཟས་ཤ་དང་ཁྲག་གི་རྒྱ་མཚོས་གོ་ལ་གཡོག་
དེར་བརྟེན་དམར་ཟས་རང་ལུགས་བྱེད་པ་འཚེ་བ་འདེ་ཡི་ཆོས། །
ཁྱད་པར་དུས་དབང་མགོ་ནག་མི་ཡི་སྙིང་ལ་བདུད་ཀྱིས་བརླབས། །
ལོག་འཚོ་སྡིག་ཟས་ཤ་དང་ཁྲག་ལ་འདོད་རྔམ་མེ་ལྟར་འབར། ། ན་
118



འཚེ་མེད་ཞི་བའི་སློབ་སྟོན། །
ལས་ངན་ཉམ་ཆུང་ཚེ་སྲོག་འཕྲོག་པའི་དཔལ་རྒོད་སྤོབས་སེམས་ཅན། །
ས་སྟེང་འདི་ན་སྲིན་མོ་ཁྱོད་ལས་གཞན་པ་ངས་མ་མཐོང་། །
འདིའི་མཚོན་རྣམ་དཀར་དགེ་བ་བདག་ལ་གང་ཞིག་མཆིས་པ་རྣམས། །
ཡུན་རིང་དྲིན་གྱིས་བསྐྱངས་བའི་མ་རྒན་སེམས་ཅན་ལ་སྦྱིན་ནས། །
དེ་ཀུན་སྡུག་བསྔལ་བདག་ལ་སྨིན་ནས་ཐར་འབྲས་མྱུར་ཐོབ་དང༌། །
ཚེ་འདིར་འཚེ་མེད་ཞི་བདེའི་འོད་དཀར་ལམ་བཟང་ཐོབ་གྱུར་ཅིག །
ཅེས་པ་འདི་ནི་དཔལ་རྒྱལ་བ་ཞེ་ཆེན་བསྟན་གཉིས་དར་རྒྱས་གླིང་དུ་རིས་མེད་བཀའ་བསྟན་ལྷན་ཚོགས་
ཆེན་མོ་ཐེངས་དྲུག་པ་ཚོགས་སྐབས་སུ། རྫ་དྲེལ་དཀར་དགོན་པའི་མཁན་མིང་འཛིན་པ་དོན་གྲུབ་ཚེ་བརྟན་
ཞེས་འབོད་པ་དེས། སྤྱི་ལོ ༢༠༠༩ བོད་ཟླ ༣ ཚེས ༨ ཉིན་ཡིད་ལ་གང་དྲན་དུ་བྲིས་པ་ལེགས་པའི་ཆ་
ཡོད་ན་དགེ་བར་གྱུར་ཅིག། །།སརྦ་མངྒ་ལམ།
19



དྲང་བདེན་གྱི་ཚངས་ཐིག་བརྒྱུད་པའི་བརྩེ་གཏམ།
༈ དྲང་བདེན་གྱི་ཚངས་ཐིག་བརྒྱུད་པའི་བརྩེ་གཏམ།
།
ཝ་དགོན་ཟླ་བ་སྟོབས་ལྡན།
མགྲིན་པ་ཨུཏྲའི་འདབ་ལོ་བཞད་པའི་དབུས། །
འབྲལ་མེད་རྟག་ཏུ་བཞུགས་པའི་ཚངས་སྲས་མས། །
མི་ཤེས་རྨོངས་པའི་གཡུལ་ཚོགས་ཀུན་བཅོམ་ནས། །
ཅི་འདོད་སྨྲ་བའི་སྤོབས་པ་མྱུར་དུ་སྩོལ། །
ཞེས་ཤིས་བརྗོད་ཀྱི་ཚིག་སྔོན་དུ་བཏང་ནས་གང་ཞིག་གླེང་བར་བྱ་བ་ནི་བསིལ་
ལྡན་ཁ་བ་རི་བའི་ཡུལ་ལྗོངས་སུ་ལྟེ་མཚར་གྱི་མེ་ཏོག་བཞད་ཅིང་ལང་ཚོའི་སྙོམ་
ལག་རྒྱས་པའི་རིགས་མཐུན་གྱི་སྤུན་ཟླ་ཚོ་ལ་སྙིང་ཉེ་བའི་ཚོར་སྣང་ཞིག་ཞུ་ན།
ཕྲན་ཆུང་རང་ཉིད་ནི་མཐོང་རྒྱ་ཁབ་མིག་ལས་དོག །ཤེས་ཡོན་ཏིལ་འབྲུ་ལས་
ཆུང་བའི་བྱིས་པ་ཉམ་ཆུང་ཞིག་ཡིན་ཡང་མི་རིགས་འདི་ཡི་དོན་ལ་བསམ་ལོ་མང་
པོ་ཞིག་བཏང་བའི་མཐར་འབྲས་འདི་ལྟར་སེམས་ཏེ། སྔོན་ཆོས་རྒྱལ་སྲོང་བཙན་
སྒམ་པོའི་སྐུ་དུས་སུ། རྒྱ་གར་ལ་ཡོན་མཆོད་བསྒྲིགས་ཤིང་རྒྱ་ནག་ལ་གཉེན་
འདུན་གཏམ་ནས་ཇོ་ཤཱཀ་རྣམ་གཉིས་གདན་འདྲེན་ཞུས། རྒྱ་ཆོས་བོད་དུ་བསྒྱུར་
120



ས་བཅས་
འཚེ་མེད་ཞི་བའི་སློབ་སྟོན། ལམ་
ནས་རྒྱལ་བསྟན་དྲི་མ་མེད་པའི་སྲོལ་གཏོད། ཐོན་མི་རྒྱ་ལ་མངགས་ནས་མེས་
པོའི་སྐད་དང་མཐུན་པའི་ཡིག་རིགས་བཟོས། ལྷ་ཆོས་དགེ་བ་བཅུ་དང་མི་ཆོས་
གཙང་མ་བཅུ་དྲུག་གཞི་མཛད་ནས་བོད་འབངས་སྤྱི་ལ་དབང་བའི་ཁྲིམས་བཅ
པ་སོགས་ངོ་མཚར་བའི་མཛད་རྣམ་འཛམ་གླིང་ཐ་གྲུ་ཀུན་ལ་སྙན་པའི་གྲགས་
དཀར་རྒྱལ་མཚན་གྱི་ཏོག་ལྟར་མངོན་པར་མཐོ་བ་བྱུང་མོད། དེང་སང་ཕ་ཆོས་
བུ་ཡིས་མི་ཟིན་ནས། གནའ་རབས་ཀྱི་ཕྱག་ལས་དང་སྲོལ་རྒྱུན་མེས་པོའི་ཕ་སྐད་
དང་རིག་གཞུང་རང་བྱུང་གི་ནགས་ཚལ་དང་གཏེར་ཁ་འདི་དག་ལྟག་ཆུ་ཆད་པའི་
རྫིང་བུ་བཞིན་དུ་ཇེ་ཉམས་སུ་འགྲོ་བའི་རྒུད་ཆག་འདི་རང་རེ་རྣམས་ཀྱིས་མྱུར་
དུ་རྒྱུན་འགོག་ཅིག་མ་ནུས་ན་ཡབ་མེས་གོང་མ་རྣམས་ཀྱིས་འུ་ཅག་ཐུན་མོང་ལ་
བརྩིས་སྤྲོད་པའི་རིན་ཐང་དང་བྲལ་བའི་རིག་དངོས་འདི་དག་ཆ་ཚང་ཞིང་སྤུས་
དག་པའི་སྒོ་ནས་མི་རབས་རྗེས་མ་རྣམས་ཀྱི་ཕྱག་ཏུ་དབུལ་བའི་དུས་བཟང་ཆེས་
རྙེད་དཀའ་བ་མ་ཟད། རང་རིགས་ཐུན་མོང་ལ་ཡུལ་གྱི་བཅུད་ཉམས་ས་ཡི་
མདངས་ཉམས་བོད་ཀྱི་དོན་ཉམས་པར་སོགས་གྱོང་གུད་ཚབས་ཆེན་ཞིག་བྱུང་
བ་རེད་མ་གཏོགས་མི་གཅིག་དང་གཉིས་ལྟ་བུ་ཡ་རྒྱལ་ཕྱོགས་རེ་བ་ལ་བྱུང་བའི་
གྱོང་གུད་ཙམ་གཏན་ནས་མིན་པས་ཐམས་ཅད་ཀྱིས་བློ་སེམས་གཅིག་གཏད་
རྡོག་རྩ་གཅིག་སྦྲེལ་གྱི་སྒོ་ནས་ཉམས་གུད་འདི་ཐོག་མར་བསྐྱེད་བྱེད་ཀྱི་རྒྱུ་དང་
དེ་སེལ་བྱེད་ཀྱི་ཐབས་ཚོལ་ཚུལ་རྣམས་ཤེས་མཁན་རྣམས་ཀྱིས་སློབ་མ་ཤེས་
པས་སྦྱོང་སྟེ་ལག་ལྟར་ཞིག་བྱེད་ན་གནའ་དུས་སུ་ཡོད་པའི་འུ་གུ་ཚང་གི་བཟང་
ཆོས་དེ་རྣམས། ཉམས་པ་སོར་ཆུད་མ་ཉམས་གོང་འཕེལ་གྱི་ངང་ནས་རྒྱུན་ཡུན་
121



དྲང་བདེན་གྱི་ཚངས་ཐིག་བརྒྱུད་པའི་བརྩེ་གཏམ།
རིང་དུ་གནས་པ་ལ་དཀའ་ཚེགས་མེད་པས་ཀུན་གྱིས་གཟབ་གཟབ་ནན་པོ་བྱེད་
དགོས། དེ་བཞིན་དུ་མ་འོངས་དམིགས་མདུན་གཅིག་པའི་ཆོས་མཐུན་གྱི་གྲོགས་
པོ་རྣམས་ལ་མ་བཅོས་རྣལ་མའི་ལམ་ནས་རྣམ་རྟོག་གི་འཆར་སྒོ་ཅུད་ཟད་འགོད་
ན༑ དེ་ཡང་། ཆོས་ནི་མདོར་ན་མི་འཚེ་བ། དེ་བཞིན་གཤེགས་པ་རྣམས་ཀྱིས་
གསུངས། ཞེས་པ་ལྟར་དུ། དམ་པའི་ཆོས་ནི་འཚེ་བ་དང་མ་འདྲེས་པའི་ནང་
སེམས་ཀྱི་འཁྱེར་སོ་ཞིག་ལ་བཞག་དགོས་པ་ཡིན་ཡང་། དེང་སང་སྐྱེ་བོ་ཕལ་མོ་
ཆེ་ཡིས་འཚེ་བ་ཆོས་སུ་སྨྲ་བའི་ལུགས་ལྟར་དུ་དངོས་བརྒྱུད་ཅི་རིག་པའི་སྒོ་ནས་
སེམས་ཅན་གཞན་གྱི་ཚེ་སྲོག་ལ་གནོད་པ་བཏང་ཤིང་ཤ་ཁྲག་ལ་ལོངས་སྤྱོད་པ
འདི་ནི་ཀྱེ་མ་ལུགས་གཉིས་ཀ་དང་མི་མཐུན་པའི་ཡ་ང་བའི་གནས་ཤིག་མིན་ནམ་
ཅི༑ དེ་ཡང་། འཇིག་རྟེན་མི་ལུགས་དང་མི་མཐུན་པའི་ཚུལ་ནི། གང་ཟག་རང་
རང་སོ་སོ་ལ་དབང་བའི་ནོར་ཕྱུགས་འདི་རྣམས་ཀྱིས་ཞོ་དང་འོ་མ་མར་དང་ཆུར་
བ་སྤུ་ཁུ་རྩིད་སོགས་ཀྱི་སྒོ་ནས། བཀྲེས་སྐོམ་གྱི་སྡུག་བསྔལ་བསལ་ཞིང་དབུལ་
ཕོངས་ཀྱི་འཇིགས་པ་ལས་བསྐྱབས་པའི་དྲིན་པོ་ཆེ་ཤ་སྟག་ཡིན་གྱི་ནོར་བདག་
ལ་མི་འོས་པའི་ལས་ཅི་ཡང་མ་བྱས་ཀྱང་། རང་ཉིད་ཀྱིས་བཀའ་དྲིན་ལ་བསམ་
ཤེས་མེད་པར། དྲིན་ལན་ལོག་འཇལ་གྱི་ཚུལ་དུ་དབྱར་དུས་སུ་དབྱར་བཤས།
དགུན་དུས་སུ་དགུན་བཤས། གཅིག་གི་མི་ཚིམ་ནས་གཉིས། རང་གིས་ཟ་བས་
མི་ཆོག་གཞན་ལ་སྟེར་བའི་བྱ་སྤྱོད་འདི་ནི་ལྷ་ཆོས་དགེ་བ་དང་མི་མཐུན་པ་ཙམ་
མ་ཟད་དགེ་བའི་ཕན་ཡོན་དང་། སྡིག་པའི་ཉེས་དམིགས་ཅི་ཡང་མི་ཤེས་པའི་
སྐྱེ་བོ་ཞིག་ཡིན་ཡང་། བློ་གཟུ་བོར་གནས་པའི་སྒོ་ནས་བརྟག་དཔྱད་ཞིག་བྱེད་
ན་ཁྲེལ་དང་ངོ་ཚ་མཉམ་དུ་བོར་བའི་ལས་སུ་མཐོང་ནུས་ལ། མདོར་ན། རང་
12



འཚེ་མེད་ཞི་བའི་སློབ་སྟོན།
གཞན་གཉིས་ཀ་བདེ་བ་འདོད་མཉམ་དང་སྡུག་བསྔལ་མི་འདོད་པ་མཉམ་པ་ཤེས་
བཞིན་དུ་བདག་རང་ཉིད་ཀྱི་ལྕེ་ཐོག་གི་བྲོ་བ་ཉི་ཚེ་བའི་ཆེད་དུ་ཉམ་ཆུང་དུད་
འགྲོའི་ཚེ་སྲོག་བཙན་གྱིས་ཕྲོགས་ཤིང་། དགོད་སྒྲ་ལྷང་ལྷང་ངང་ནས་ཤ་རྗེན་
པ་དང་ཁྲག་དྲོན་མོ་ལ་འཚོ་བ་སྤྱོད་པ་འདི་ལ་ཡ་རབས་ཀྱི་སྐྱེ་བོ་སུ་ཡིན་ཡང་ཡི་
རང་བར་མི་འགྱུར་རོ། །གཉིས་པ་དམ་པ་ལྷ་ལུགས་དང་མི་མཐུན་པའི་ཚུལ་ནི།
དེ་ཡང་། ལས་ལས་འཇིག་རྟེན་སྣ་ཚོགས་སྐྱེ། གསུངས་པ་ལྟར་དུ། དབུལ་ཕྱུག་
དང་མཆོག་དམན་སྣ་ཚོགས་པའི་འགྲོ་བ་འདི་དག་ཚེ་སྔ་མའི་ལས་ལས་བྱུང་བ་
ཡིན་གྱི་རྒྱུ་མེད་རྐྱེན་མེད་དུ་བྱུང་བ་ག་ལ་ཡིན། སྔོན་སོང་གི་ལས་དེ་ཡང་ཕལ་
ཆེར་བདག་རང་ཉིད་ཀྱིས་བསགས་པའི་ལས་མ་གཏོགས་གཞན་གྱིས་བྱས་པའི་
ལས་ལ་བརྟེན་ནས་བྱུང་བ་མིན་ལ། དེ་བཞིན་དུ་ཚེ་ཕྱི་མའི་སྐྱེ་གནས་བཟང་ངན་
དང༌། ཚེ་ཐག་རིང་ཐུང་ཡང་སྔོན་སོང་གི་ལས་ལ་རག་ལས་པ་ཡིན་པས་སྤྱིར་
བླང་དོར་གྱི་གནས་དགེ་སྡིག་ཕྲ་མོ་ཚུན་ཆད་ནས་གནད་མ་འཆུག་པ་གལ་ཆེ་བ་
ཡིན་ལ། ཁྱད་པར་དུ་འུ་ཅག་རྣམས་ཀྱིས་ཤ་ཁྲག་ལ་འཚོ་བ་བརྟེན་པ་འདི་ཉིད་
དུད་འགྲོའི་གཅེས་སྲོག་གྲི་ཡིས་གཅད་པའི་རྩ་བ་ཡིན་པས་རྒྱང་རིང་དུ་སྤོང་བ་
བྱ་དགོས་ཏེ། གཞན་དུ་ཤ་ཟ་མཁན་དང་། པགས་གྱོན་མཁན། རུས་མུར་མཁན་
སུ་ཡང་མེད་ན་བདག་མེད་རྩྭ་ཆུ་ལ་རོལ་བའི་དུད་འགྲོ་འདི་རྣམས་ཀྱི་ཚེ་ངང་གི་
ཐར་བར་འགྱུར་བས་འདི་ལ་དགོངས་ནས་སྟོན་པ་སངས་རྒྱས་ཀྱིས་ཤ་ཟ་བ་ལ་
ཡང་ནས་ཡང་དུ་སྨད་པ་མཛད་པ་ཡིན་ནོ། །འོ་ན་ཉན་ཐོས་འདུལ་བའི་གཞུང་
ལས་ཟས་བསོད་སྙོམས་པ་རྣམས་ཀྱིས་ཤ་བཟའ་རུང་བ་གསུངས་པས་གཞན་
དག་ལ་སྨོས་མི་དགོས་སོ་སྙམ་ན་དེ་ནི་མ་ཡིན་ཏེ། སྟོན་པ་བརྩེ་བ་ཅན་ནི་ཐབས་
129



དྲང་བདེན་གྱི་ཚངས་ཐིག་བརྒྱུད་པའི་བརྩེ་གཏམ།
བརྒྱ་ལ་མ་རྨོངས་པ་ཡིན་པས་བཀའ་དང་པོའི་སྐབས་སུ་གདུལ་བྱ་ཉན་ཐོས་ཀྱི
རིགས་ཅན་འགའ་ཞིག་ཞུམ་པ་སྤོང་བའི་ཆེད་དུ་དེ་སྐད་དུ་གསུངས་ནས་མྱ་ངན་
ལས་འདས་པའི་མདོ་དང་ལང་ཀར་གཤེགས་པའི་མདོ་སོགས་བཀའ་བར་མཐའ་
གཉིས་ཀྱི་སྐབས་སུ་རྗེས་འཇུག་སྤྱི་ལ་ཤ་ཟ་བ་མ་བཀག་གམ། དེས་ན་ཤ་ཟ་བ་
འདི་ཉེས་པ་དུ་མ་ཞིག་འབྱུང་བའི་སྒོ་ཡིན་པས་ཐུགས་སྙིང་རྗེའི་རླན་དང་མ་བྲལ་
བའི་ཆོས་ཀྱི་མཆེད་པོ་རྣམས་ཀྱིས་ཕྱོགས་སོ་སོ་ལ་གནས་པའི་རྒས་སྐྲ་དཀར་མན་
ཆད་གཞོན་སོ་དཀར་ཡན་ཆད་ལ་མདོ་རྒྱུད་བསྟན་བཅོས་རྣམས་ལས་གསུངས་
པ་ལྟར་དུ་སྲོག་གཅོད་ཀྱི་ཉེས་དམིགས་དང༌། ཚེ་སླུའི་ཕན་ཡོན་རྣམས་ཞིབ་མོ་
བཤད་ནས་སྡིག་ཟས་ཤ་ཁྲག་སྤང་བའི་ཐབས་ལ་བརྩོན་པར་མ་བསྐུལ་རང་བབས་
ཀྱི་ལས་སུ་དགོངས་པ་བཞེས་པར་ནི་གལ་ཤིན་ཏུ་ཆེ་བ་ཡིན་ལ། དེ་ཡང་ཐོག་
མར་ཉིད་ཀྱིས་ཤ་ཟ་བ་སྤངས་ནས་དེ་སྐད་དུ་སྨྲ་དགོས་ཀྱི། གཞན་དུ་ན་གཞན་
དག་ལ་ཤ་ཟ་བའི་ཉེས་དམིགས་ཇི་ལྟར་རྗོད་ཀྱང་ཁ་ཤོས་ཁ་ཤོ་ལ་མཛེས་ཆོས་
བསྟན་པ་བཞིན་དུ་དགོད་བྲོ་བའི་གནས་མ་གཏོགས་མེད་པས་དེ་ལྟར་དེ་བཞིན་
ཐུགས་ལ་འཇོག་པར་ཞུ་ཞུ། །ཝ་དགོན་ཟླ་བ་སྟོབས་ལྡན་ནས་གང་དྲན་དུ་བྲིས་པའོ། །
124



འཚེ་མེད་ཞི་བའི་སློབ་སྟོན། །
༈ ཁྲི་འདོན་གྱི་བསམ་ཆ།
ਉਥੇ
དྲེལ་དཀར་དོན་གྲུབ་ཚེ་བརྟན།
མི་ཤེས་འཆིང་རྒྱ་གཅོད་པའི་རལ་གྲི་ཕྱར། །
བློ་གྲོ་པད་ཚལ་རྒྱས་པའི་ཨུཏྤལ་བསྣམས། །
བློ་གཏེར་རིག་པའི་སྒོ་འབྱེད་པུ་ཏི་འཛིན། །
ལྷ་མཆོག་འཇམ་དཔལ་དབྱངས་ཀྱིས་ཤེས་པ་སྩོལ། །
དེ་ཡང་སྙིགས་མ་ལྔ་བདོ་བའི་དུས་རབས་གསར་བ་འདིར་བོད་བརྒྱུད་ནང་
བསྟན་སངས་རྒྱས་ཆོས་ལུགས་ལ་ཁས་ཆེས་པའི་ཤེས་མེད་གང་ཟག་ཕལ་མོ་ཆེས་
རང་འདོད་ཀྱི་དུག་ནག་ལ་བརྟེན་ནས་སྔོན་བྱོན་རིག་འཛིན་གོང་མ་རྣམས་ཀྱིས་
མཚན་གྱི་ཅོད་པན་དཀར་པོ་དེ་ལྷས་ལུང་བསྟན་དང་དམ་པའི་སྐྱེས་ཆེན་རྣམས་
ཀྱི་མངོན་མཁྱེན་སོགས་གང་ལ་མི་བརྟེན་པར་ཀུན་དགའ་དོན་གྲུབ་དང་ཉེ་འབྲེལ་
དག་རྒྱབ་བརྟེན་དུ་བྱས་ཏེ་ཕོ་རྒོད་ཀྱི་མགོ་ལ་རང་དགར་འདོགས་པར་བྱེད་པ་
དེང་སང་ཧ་ཅང་མང་འདུག དེས་རྐྱེན་གྱི་དེང་སང་མཁས་བླུན་མང་པོ་ཞིག་གིས་
སྤྲུལ་སྐུའི་ཁྲི་འདོན་མངའ་གསོལ་འདི་ལ་བསམ་ཆ་གྱིས་ཉོག་འཛངས་ཧ་ཅང་
ཆེ་འདུག་སྟེ། དེ་ཡང་མི་རིགས་ལ་ཤ་ཞེན་དང་བསྟན་པ་ལ་ལྷག་བསམ་ལྡན་པ།
125



ཁྲི་འདོན་གྱི་བསམ་ཆ།
རྣམ་དཔྱོད་ཀྱི་མཁྱེན་རྒྱ་མཁའ་ལྟར་ཡངས་བའི་མཁས་པ་མང་པོ་ཞིག་གིས་སྤྲུལ་
སྐུའི་ཁྲི་འདོན་མངའ་གསོལ་གྱི་ལུགས་སྲོལ་འདི་ལ་བཀའ་བཀྱོན་གནང་བ་དང་།
ཁྲེལ་དགོད་བྱེད་པ་དང་། མཚང་འདོན་བྱེད་པ་དང༌། ཡི་ཆད་དེ་འོ་དོད་འབོད་
པ་སོགས་དུས་དེབ་དང་། ལོ་དེབ། སྒེར་དེབ། ཚགས་པར་གསར་ཤོག་བསྙེན་
བརྡར་ཡན་ཆད་ནང་དུ་བསམ་ཆ་གྱི་དགག་ཡིག་སྤང་ལ་ཤ་མོ་རྡོལ་བ་ལྟར་ཕུལ་
འདུག དཔེར་མཚོན་གཞི་གཅིག་བཟུང་ན། སྔོན་ཤང་ཀང་ནས་བསྐྲུན་པའི་དུས་
དེབ་གཅིག་གི་ནང་དུ་བོད་ཀྱི་ད་ལྟའི་སྤྲུལ་སྐུའི་གནས་ཚུལ་ལ་སྐྱོན་རྗོད་མང་དུ་
བྱས་འདུག་སྟེ། སྤྱིར་སྐྱོན་རྗོད་ཀྱིས་ཚིག་མང་པོ་ཡོད་ཀྱང་། སྐབས་འདིར་ཚིག་
ཁ་ཤས་རྗོད་ན། ད་ལྟ་བོད་ཀྱི་སྤྲུལ་སྐུ་སྒོར་མོས་ཉོ་ཆོག་པའི་ས་ཚད་ཙམ་དུ་སླེབས་
ཡོད། རྒྱ་ནག་གི་ཨན་ཧུའེ་ཞིང་ཆེན་གྱི་མི་ཕྱུག་པོ་ཞིག་བོད་ཀྱི་དགོན་པ་ཞིག་ཏུ་
སོང་ནས། ངེད་རྡོ་རྗེ་སེམས་དཔའི་སྤྲུལ་སྐུ་ཡིན་ཞེས་སྨྲས་ཏེ། དགོན་པ་དེར་
སྒོར་མོ་འབུམ་གཅིག་ཕུལ་བས་དགོན་པ་དེས་མི་དེ་ལ་རྡོ་རྗེ་སེམས་དཔའི་སྤྲུལ་
སྐུ་ཡིན་པར་དབང་ཡིག་གཅིག་བྲིས་ཏེ་བྱིན་འདུག ཡང་རྒྱ་ནག་གི་གྲྭ་པ་གཞན་
ཞིག་གིས་བོད་ཀྱི་དགོན་པ་ཞིག་ལ་སྒོར་མོ་ཁྲི་འགའ་ཞིག་ཕུལ་ལ་དགོན་པས་
དེ་ལ་སྤྲུལ་སྐུ་ཡིན་པར་ངོས་འཛིན་བྱས་ཤིང་དབང་ཡིག་སྤྲད་ནས། སླར་ཡང་
རྒྱ་ནག་ཏུ་སྒོར་མོ་སློང་བར་བཏང་འདུག སྤྲུལ་སྐུ་འབྲིང་ཚད་གཅིག་གི་མིང་རིན་
ལ་སྒོར་ཁྲི་བཅུའམ་ཉི་ཤུ་ཙམ་ཞིག་ཡིན་ཞིང་། སྤྲུལ་སྐུ་ཆེན་པོ་རྣམས་ཀྱི་མིང་རིན་
དེ་བས་ཀྱང་གོང་ཆེ་ཞེས་པ་དང་། བོད་ཀྱི་མི་ན་གཞོན་དཔལ་འབྱོར་གྱི་ཤེས་རིག་
དང་སྤྱི་ཚོགས་ཀྱི་འབྲེལ་བ་ཡོད་པ་རྣམས་སྤྲུལ་སྐུ་བྱེད་དུ་འགྲོ་ཞིང་། སྤྲུལ་སྐུ་
འདི་དག་གིས་སྡོམ་པ་མི་སྲུང༌། རིག་གནས་མི་སློབ། ཉམས་ལེན་མི་བྱེད། ཆོས་
126



འཚེ་མེད་ཞི་བའི་སློབ་སྟོན།
ལ་མི་སྦྱོང་སྟེ། རྟག་པར་འཁྱམས་ཤིང་སྟེགས་གྲུག་རྒྱག་པ་དང་། ལྦུ་ཆང་འཐུང་
བ་དང་། སྒོར་མོ་འཚོལ་བ་དང་། བུད་མེད་བརྟེན་པར་བྱེད་ཅེས་པ་ལ་སོགས་
པ་སྐྱོན་བརྗོད་མང་པོ་བྱས་འདུག དེ་མ་ཟད་མཁས་བླུན་མང་པོ་ཞིག་གིས་འདི་
ཕྱོགས་ལ་པར་རིས་འཁྲབ་སྟོན་དགག་ཡིག་སོགས་ཧ་ཅང་མང་པོ་ཞིག་ཕུལ་ཏེ།
བོད་ཀྱི་སྤྲུལ་སྐུ་ཁྲི་འདོན་མངའ་གསོལ་བྱེད་པའི་སྲོལ་རྒྱུན་འདི་རྩ་བ་ནས་བསྣུབས་
པར་བྱེད་དགོས་ལ། འདི་འདྲ་མུ་འཐུད་དུ་འཆོལ་ཉོག་ཏུ་སོང་ན་སངས་རྒྱས་ཀྱི་
བསྟན་པ་ལ་ཕན་པ་མེད་པའི་ཐོག་གནོད་པ་ཆེན་པོ་འབྱུང་བར་འགྱུར་བ་དང་།
སྤྲུལ་སྐུ་དག་བརྫུན་གྱི་དབྱེ་བ་འབྱེད་དགོས་ནའང་ང་ཚོ་ལ་གཞན་རྒྱུད་མཁྱེན་
པའི་མངོན་ཤེས་མེད་པའི་སོ་སོའི་སྐྱེ་བོ་ཡིན་པས་དག་བརྫུན་གྱི་མཚམས་མི་ལོན།
གལ་ཏེ་མཚམས་ཨི་ལོན་ལྟ་ནའང་བསྟན་པ་དཀྲུགས་པར་བྱེད་པའི་རྒྱུ་ཉིད་དུ་
འགྲོ་ཉེན་ཆེ་བས། དེ་བས་ཁྲི་གསོལ་རྩ་མེད་དུ་གཏོང་དགོས་ཞེས་སྨྲ་འདུག་གོ །
གཞན་ཡང་མཁས་བླུན་མང་པོ་ཞིག་གིས་ཁྲི་གསོལ་རྩ་མེད་དུ་གཏོང་དགོས་
ཞེས་པ་འདི་ཧ་ཅང་མི་འཐུན་པའི་བྱ་བ་ཞིག་ཡིན་ཏེ། འདི་ནི་ཡབ་མེས་གོང་མའི་
སྲོལ་རྒྱུན་ཡིན་པ་དང་། ཆོས་ལུགས་གཞན་པའི་གསན་ཚེ་ནང་བའི་བླ་སྤྲུལ་དེ་
འདྲ་ཞིག་ཡིན་ནོ་སྙམ་ནས་ལོག་ལྟ་སྐྱེ་ནས་བརྒྱུད་ནས་ནང་ཆོས་ལ་མཐོང་ཆུང་
བྱེད་ཡོང་པ་ཡིན་ནོ་ཞེས་གནས་ལུགས་ཀྱི་དྲང་བདེན་གྱིས་གཏམ་མང་པོ་བརྗོད་
ཀྱི་ཡོད། ཡང་ལ་ལའི་རང་སྐྱོན་ལ་འཛུམ་སྟོན་བྱེད་པའི་ཚེ་ན་ཁོང་ཁྲོ་ཆེན་པོ་
ལངས་ཏེ་དམ་ཉམས་དེ་ཚོ་ཞེས་གནས་ལུགས་མེད་པའི་སྐད་ཆ་མང་པོ་བཤད་
ཀྱི་ཡོད། མདོར་ན་སྤྲུལ་སྐུའི་ཁྲི་གསོལ་འདི་ལ་ཡོད་མེད་ཀྱི་ཉོག་འཛངས་ཧ་
ཅང་ཆེ་བའི་དུས་སྐབས་ཞིག་སླེབ་ཡོད་པ་གྲོགས་པོ་ཚོའི་ཤེས་གསལ་ལྟར་རེད་
127



ར་
ཁྲི་འདོན་གྱི་བསམ་ཆེ།།
ལགས། དེས་ན་སྤུན་ཟླ་ཚོས་བློ་གཟུ་བོར་གནས་ཏེ་བསམ་བློ་ཞིབ་མོ་ཞིག་གཏོང་
ལ་༑ ང་ཚོའི་སྤྲུལ་སྐུ་ཁྲི་གསོལ་བྱེད་པའི་ལུགས་སྲོལ་འདི་རྩ་མེད་དུ་གཏོང་བའི་
དགེ་མཚན་དང་མ་གཏོང་བའི་དགེ་མཚན་གང་ཆེ་བ་ཡིན་གསུངས་བཤད་ལེགས་
པོ་ཞིག་གནང་རོགས།།
སྐབས་འདིར་ང་རང་གིས་བསམ་ཆ་ཞིག་ཁ་བའི་གྲོགས་པོ་ཚོ་ལ་ཞུ་ན།
ན་སངས་རྒྱས་སྤྲུལ་བའི་སྐུའི་འགྲོ་འདུལ་གྱི་ཕྲིན་ལས་ནི་རྒྱུན་གྱི་རྟག་པ་ཡིན་
པས་ནམ་ཡང་རྒྱུན་ཆད་པ་མེད་ལ། སེམས་ཅན་གྱི་དོན་མཛད་ཚུལ་གྱི་རྣམ་པ་
ལ་གཏེར་སྟོན་ཀརྨ་གླིང་བའི་ཞལ་ནས། དངོས་གྲུབ་རྣམ་གཉིས་མཆོག་གི་ནོར་
འཆང་ཞིང་། །མ་དག་འགྲོ་བ་དྲུག་གི་ཁམས་རྣམས་སུ། །རྒྱལ་རིགས་རྗེའུ་རིགས་
དམངས་རིགས་བྲམ་ཟེའི་རིགས། །གདོལ་བ་བུད་མེད་ཁྱེའུ་དགེ་སྦྱོང་དང་། ཀུན་
ཏུ་རྒྱུ་དང་བསླབ་གནས་རིག་བྱེད་མཁན། །རིགས་ཀྱིས་བསྐུར་བ་དང་ནི་མ་
བསྐུར་བ། སྨད་དང་སྟོད་དང་ནད་པ་ཆོས་སྨྲ་དང་། །བྱ་དང་རི་དྭགས་གྲོང་ཁྱེར་
སློང་མོ་བ། །གང་ལ་གང་འདུལ་དེ་ལ་དེར་མཐུན་དུ། །སྣ་ཚོགས་གཟུགས་ཀྱིས་
འགྲོ་བ་འདུལ་བར་ཤོག །ཞེས་གསུངས་པ་ལྟར། རྣམ་པའང་བྱ་དང་། རི་དྭགས་
དང་། ཤན་པ་དང་། སྨད་ཚོང་སོགས་སྣ་ཚོགས་པའི་སྒོ་ནས་གང་ལ་གང་འདུལ་
དེ་ལ་དེར་ཆོས་སྟོན་པར་བྱེད་ཀྱིན་ཡོད་པ་དེས་ན་ཤེས་མེད་བདག་ལྟ་བུ་ཞིག་
གིས་འདི་ཡང་དག་དང་གན་བརྫུན་མ་ཞེས་སོ་སོར་འབྱེད་པའི་ནུས་པ་ག་ལ་ཡོད།
བཅོམ་ལྡན་འདས་ཀྱིས་ང་དང་ང་འདྲ་བ་ཞིག་མ་གཏོགས། གང་ཟག་གི་ཚོད་
གང་ཟག་གིས་མི་ཟིན་ཞེས་གསུངས་པ་ལྟར་ཡིན་ནོ། །འོན་ཀྱང་སྙིགས་ལྔའི་དུས་
འདིར་སེམས་ཅན་གྱི་དོན་དུ་མིའི་རྣམ་པར་བསམ་བཞིན་དུ་བྱོན་པའི་རྒྱལ་སྲས་
123



འཚེ་མེད་ཞི་བའི་སློབ་སྟོན།
བྱང་ཆུབ་སེམས་དཔའ་བསྟན་པ་འཛིན་པའི་སྐྱེས་ཆེན་མང་པོ་བྱོན་ཡོད། ཡིན་
ན་ཡང་། དཔལ་ལྡན་ཟླ་བ་གྲགས་པའི་ཞལ་ནས། བཀྲ་ཤིས་སྣ་ནག་མ་དང་
ལྷན་ཅིག་བཞིན་ཞེས་པ་ལྟར་བཀྲ་ཤིས་པའི་བསྟན་འཛིན་གང་ན་བཞུགས་ན་
དེར་བཀྲ་མི་ཤིས་པའི་སྣ་ནག་མ་བསྟན་པའི་རྐང་འདྲེན་བྱེད་པའི་གང་ཟག་ཧ་
ཅང་བྱུང་ཡོད་པ་ནི་དུས་རབས་ཀྱི་འགྲོ་བཏང་ཞིག་ཡིན་སྙམ། ཁོང་ཚོས་སྤྲུལ་
སྐུའི་གནས་ཚུལ་ལ་སྐྱོན་རྗོད་མི་ཉུང་བ་ཞིག་ཕུལ་ཡོད་པ་འདི་ནི་ངོ་མ་གནས་
ལུགས་མེད་པའི་གཏམ་བཤད་ཅིག་མིན་ལ། ཁ་སང་དེ་རིང་གི་དུས་བབ་འདི་
ལ་རང་འདོད་ཀྱི་རྩ་བ་ལ་བརྟེན་ནས་གང་ཟག་ཕལ་མོ་ཆེས། དཔལ་འབྱོར་ཕྱུག་
པོ་དང༌། མི་བཙན་པོ་དང་། རང་གི་ཉེ་འབྲེལ་དང་། གང་ཟག་འཇོན་ཐང་ཅུང་
ཟད་རེ་མཐོང་རྒྱུ་ཡོད་པ་དེ་རྣམས་ཀྱི་ནང་ན་འཁྲུངས་འདུག་ཟེར་ཞིང་། ཁྲི་ཐོག་
ཏུ་ཕུད་དེ་ང་ཚོའི་བླ་མ་རིན་པོ་ཆེ་ག་གེ་མོ་ཞིག་གི་ཡང་སྤྲུལ་ཡིན་ཞེས་སྨྲའོ། །ང་
ཚོ་མ་དག་པའི་བློ་མིག་ཅན་ཞིག་གིས་བལྟས་ན་ནི། རང་འདོད་ཀྱི་དམིགས་ཡུལ་
འདི་ལ་དམིགས་ཏེ་མིང་བཏགས་པ་མ་ཡིན་ནམ་སྙམ་དུ་ཐེ་ཚོམ་སྐྱེ་དགོས་པ་མང་
པོ་མཐོང་རྒྱུ་འདུག ཁྱེད་ཚང་གི་རིན་པོ་ཆེའི་མིང་བརྫུན་འདི་ལ་བརྟེན་ནས་ཅི་
འདོད་ཀྱི་བྱ་བ་བྱུང་རྒྱལ་དུ་བྱེད་པས། ཤེས་ཡོན་ཅན་ཁོང་ཚོས་བཀའ་བཀྱོན་
འདི་གནང་བ་ཡིན། འོན་ཀྱང་ཁོང་ཚོའི་དགག་ཡིག་གི་སྐབས་ན་དེང་སང་བསྟན་
པའི་རྐང་འདྲེན་མང་བས་སྤྲུལ་སྐུའི་ཁྲི་གསོལ་བྱེད་པའི་ལུགས་སྲོལ་འདི་རྩ་བ་
ནས་བསྣུབ་དགོས་སོ་ཞེས་གསུངས་བཤད་ཐེངས་མང་གནང་། འདི་དག་ལ་དོན་
གྱི་དགོངས་པ་བསམ་གྱིས་མི་ཁྱབ་པ་ཡོད་ཤས་ཆེ། ཡིན་ན་ཡང་ཤེས་མེད་བདག་
གིས་བསམ་ཆར་ལ། སྤྱིར་ན་དེང་སང་ཟ་འདོད་དང་འཆའ་འདོད་ཀྱིས་དུག་རྩ་
129



ཁྲི་འདོན་གྱི་བསམ་ཆ།
ལ་བརྟེན་ནས་དམ་པ་གོང་མའི་མཚན་གྱི་ཅོད་པན་དེ་རང་འགར་མགོ་ལ་འདོགས་
ནས་བརྫུན་གྱིས་ཆོས་འཁོར་བསྐོར་མི་ཧ་ཅང་མང་པོ་བྱུང་ཡོད་པ་བདེན་མོད་ཀྱང་།
རྒྱུ་མཚན་དེས་སྤྲུལ་སྐུའི་ཁྲི་གསོལ་རྩ་མེད་དུ་གཏོང་དགོས་ཞེས་པ་ནི་ཅུང་ཟད་
མི་འགྲིག་སྟེ། དེ་ཡང་སྤྲུལ་སྐུ་ཁྲི་འདོན་གྱི་མངའ་གསོལ་བྱེད་པའི་ལུགས་སྲོལ་
ནི༑ ང་ཚོའི་བོད་བརྒྱུད་ནང་བསྟན་སངས་རྒྱས་ཆོས་ལུགས་མ་གཏོགས་འཛམ་
གླིང་གི་ཆོས་ལུགས་གཞན་པ་སུ་ལའང་མེད། འདི་ནི་སྐྱབས་གཅིག་མཚུངས་པ་
མེད་པ་རྗེ་ཀརྨ་པ་ལ་སོགས་པས་བཞག་པའི་སྲོལ་རྒྱུན་བཟང་པོ་ཞིག་ཡིན། གལ་
ཏེ་ང་ཚོའི་ཡབ་མེས་གོང་མ་རྣམས་ཀྱིས་བཞག་པའི་ལུགས་སྲོལ་དེ། ང་ཚོ་རང་
རང་གིས་གཏོར་རླག་བྱེད་དེ་གཞི་མེད་དུ་གཏོང་ན་ངོ་ཚ་དགོས་པའི་གནས་ཚུལ་
ཞིག་མིན་ནམ། ང་ཚོ་ཚང་མས་དུས་རྒྱུན་དུ་ཡབ་མེས་སྲོལ་རྒྱུན་རྣམས་ཉམས་
པ་སླར་གསོ་མི་ཉམས་གོང་འཕེལ་གཏོང་དགོས་ཞེས་གླེང་མོལ་བྱེད་བཞིན་ཡོད།
དེ་ཁ་བཤད་དོན་ལ་གནས་ན་འདི་ནི་ང་ཚོ་བོད་ཀྱི་ཐུན་མོང་མ་ཡིན་པའི་སྲོལ་རྒྱུན་
ཞིག་ཡིན་པར་འདི་འཇིག་ན་ང་ཚོའི་སྲོལ་རྒྱུན་བཟང་པོ་ཞིག་འཇིག་ཚལ
ཀ་ཚལ་བ་མིན་
ནམ། དེ་ཡིན་ན་མི་རིགས་ལ་ཤ་ཞེན་དང་བསྟན་པ་ལ་ལྷག་བསམ་ཆེ་འདོད་ཀྱིས་
སྟོང་སྐད་སྙན་མོ་ཞིག་ག་ཚད་སྒྲོག་ཀྱང་། དོན་གྱི་བསྟན་པའི་ཞབས་འདྲེན་མི་
རིགས་ཀྱི་ལོ་རྒྱུས་ཉེས་ཆེན་དུ་འགྲོ་བར་གདོན་མི་ཟའོ། །མ་ཟད་མི་རབས་ཕྱི་
མ་རྣམས་ཀྱིས་ང་ཚོ་ལ་རྗེ་ཀརྨ་པ་སོགས་ཡབ་མེས་གོང་མ་རྣམས་ཀྱིས་བཞག་པའི་
སྲོལ་བཟང་དེ་ཁོང་ཚོས་གཏོར་རླགས་བྱས་སོང་བ་རེད་ཅེས་ང་ཚོ་ལ་ལས་དེད་
བྱེད་ཡོང་བ་མ་རེད་དམ། ཆོས་ལུགས་གཞན་པ་དག་གིས་ནང་ན་ང་ཚོའི་ནང་
བའི་བླ་སྤྲུལ་ལ་དད་པ་འཇོག་མཁན་དང་མཐོང་ཆེན་བྱེད་མཁན་ལུགས་སྲོལ་འདི་
180



འཚེ་མེད་ཞི་བའི་སློབ་སྟོན།
ལ་ངོ་མཚར་གནས་སུ་འཛིན་མཁན་སོགས་ཧ་ཅང་མང་པོ་ཡོད། དེ་དག་གི་གསན་
ན་ཁོང་ཚོའི་བླ་སྤྲུལ་ཚང་མ་གཞན་མགོ་སྐོར་མི་རྫུན་མ་ཤ་སྟག་ཡིན་ནོ་སྙམ་ནས་
ལོག་ལྟ་སྐྱེས་ནས་བརྒྱུད་ནས་མཐོང་ཆུང་བྱེད་ཡོང་བ་གོལ་མ་ཆག་གོ །ཡང་ཆོས་
ལུགས་ལ་ལའི་མདུན་དུ་འགྲོ་ཚེ་ཁོང་ཚོས་ཁྱེད་རང་ཚོ་ལ་སྤྲུལ་སྐུ་ཁྲི་གསོལ་བྱེད་
པའི་ལུགས་སྲོལ་བཟང་པོ་ཞིག་ཡོད་པ་དེ་ནི་ད་སྐབས་དར་སྤེལ་ག་ཚད་སོང་ཡོད་
ཅེས་དྲི་བ་བྱུང་ན། འོ་དེ་ནི་ང་རང་གིས་བརླགས་ཚར་བ་ཡིན་ཞེས་ལན་སྨྲ་རྒྱུ་ཨི་
ཡིན་ལགས། སྤྱིར་རང་རེའི་སྔོན་སྐྱེ་སྤྲུལ་འཚོལ་ནས་ཁྲི་འདོན་མངའ་གསོལ་
བྱེད་པའི་དམིགས་ཡུལ་གཙོ་བོ་ནི་སྐུ་གོང་མའི་བསྟན་པ་འོག་མ་ལ་བདག་པོ་རང་
ཟོག་ལྟར་སྤྲད་ནས་རྒྱལ་བའི་བསྟན་པ་དང་འགྲོ་བའི་ཕན་བདེ་བསྐྲུན་པའི་ཆེད
དུ་མངའ་གསོལ་བྱེད་པ་ཡིན། ཚུལ་འདི་ལ་བརྟེན་ནས་རྒྱལ་བའི་བསྟན་པ་རིན་
པོ་ཆེ་དང་སྲོག་ལྡན་འགྲོ་བ་ཡོངས་ལ་ཕན་པའང་ཆེན་པོ་ཐོགས་པ་བྱུང་དང་བྱུང་
བཞིན་པ་ཡོད་མོད། དེ་མེད་པར་བཏང་ན་སེམས་ཅན་གྱི་དོན་དུ་བསམ་བཞིན་
དུ་བྱོན་པའི་བསྟན་འཛིན་གྱི་སྤྲུལ་སྐུ་དམ་པ་རྣམས་ཀྱི་འགྲོ་དོན་འཕྲིན་ལས་ལ་
བར་ཆད་དུ་འགྱུར་རོ། །འོ་ན་གང་ཟག་སུ་འདྲ་ཞིག་ཡིན་ཀྱང་སྤྲུལ་སྐུའི་ཁྲི་འདོན་
མངའ་གསོལ་འདི་སྤྲད་དགོས་པ་ཨི་རེད་ཞེ་ན། དེ་མ་རེད་ལགས། ངས་མཚམས་
འདི་ནས་བཤད་རྒྱུའི་གཏམ་འདི་ནི་བསྟན་དགྲ་བསྟན་འཛིན་གཉིས་གང་ཡིན་
ཡང་ཁྲི་གསོལ་བྱེད་དགོས་ཞེས་རྩ་བ་ནས་རྗོད་ཀི་མེད། བསྟན་པ་འཛིན་པའི་
སྐྱེས་ཆེན་དང་བསྟན་པ་བཤིག་པའི་ཆོམ་རྐུན་གཉིས་ལ་འདྲ་མཉམ་གྱི་ཁྲི་གསོལ་
ཡོད་ན་མཉམ་ཡོད་མེད་ན་མཉམ་མེད་དུ་བྱས་ན་ཅུང་ཟད་མི་འགྲིག་པར་ཡོད་
པའི་བསྟན་འཛིན་ལ་ཁྲི་གསོལ་དགོས་བསྟན་དགྲ་ལ་མི་དགོས་ཞེས་རྗོད་ཀི་ཡོད།
131



ཁྲི་འདོན་གྱི་བསམ་ཆ།
ང་ཚོའི་ཁ་དཔེ་ཞིག་ལ། བསྟན་དགྲ་ཚར་མ་བཅད་ན། བསྟན་འཛིན་ཚུལ་མི་
འདུས་ཞེས་པ་ལྟར་དེང་སང་ཁྲེལ་མེད་འགའ་ཞིག་གིས་བསྟན་འཛིན་གྱི་མཚན་
གྱི་ཅོད་པན་རྐུས་ཏེ་རྒྱ་ཕྱི་ནང་གི་གྲོང་ལམ་ན་ཁྱི་ལྟོགས་ལྟར་འཁྱམ་ཏེ་བསྟན་
པ་བཙོངས་ནས་སྒོར་དང་བུད་མེད་སོགས་ཉོ་བ་རྣམས་ནི་ཁྲི་གསོལ་བྱེད་མི་རུང་
བར་མ་ཟད་དེ་དག་མི་རིགས་འདིས་གྲལ་ནས་ཕུད་ན་བཟང་སྟེ། བསྟན་པའི་བླ་
བཙོངས་མི་རིགས་ཀྱི་རྐང་འདྲེན་ནི་འདི་ལས་གཞན་གཟུགས་ཅན་ཞིག་གང་ཡང་
བསླེབ་རྒྱུ་མེད་པའི་ཕྱིར་རོ། །དེང་སང་དགོན་པ་ལ་ལའི་སྒོར་མོ་མང་པོ་ཡོད་པའི་
མི་ཞིག་མཐོང་ན་བྱི་བའི་མདུན་དུ་ཤ་རློན་ལྷུང་བ་ལྟར་དགའ་འཛུམ་གྱི་ཁྲོད་ནས་
ངེད་ཚང་གི་བླ་མ་ག་གེ་མོ་ཞིག་གི་ཡང་སྤྲུལ་ཡིན་ཞེས་ཤིང་ཁྲི་ཞིག་གི་སྟེང་དུ་ཕུད་
དེ་དེས་ལག་གི་སྒོར་མོ་ཡོད་ཚད་བླངས། དེ་ལ་སྤྲུལ་སྐུ་ཡིན་པའི་དབང་ཡིག་
བརྫུན་མ་ཞིག་སྤྲད་ནས་མངག་གོ །དེའི་ཡིག་རྫུན་འདི་ཕྱག་ཏུ་བསྣམས་ནས་
སླར་ཡང་སློང་མོལ་བྱེད་པ་དང་། ཁྱད་པར་ཆོས་ལུགས་གཞན་པའི་རྒྱ་འཁྱམས་
མང་པོ་ཞིག་གིས་བོད་མི་ལ་སྤྲུལ་སྐུ་ཞེས་པའི་མཚན་ཐོ་ཞིག་ཉོ་རྒྱུ་ཡོད་པས། དེར་
ཉོ་འགྲོ་ཞེས་སྒོར་མོ་ཁྲི་ཚོ་ཁ་ཤས་བཟུང་ནས་བོད་ཡུལ་གྱི་དགོན་པ་ཞིག་ལ་ཕེབས།
དགོན་པ་དེས་དེ་ལའང་ཡིག་རྫུན་གཅིག་བྱིན་ནས་མངགས་གོ །དེ་ཕྱིར་ཕེབས་
ནས་ཁོ་ནི་ནང་བའི་ཆོས་སྐུ་རྡོ་རྗེ་འཆང་གི་སྤྲུལ་སྐུ་ཡིན་ཞེས་གཡོ་རྒྱུ་བརྫུན་གཏམ་
གྱིས་མགོ་གཡོག་མགོ་སྐོར་བྱས་ཏེ་སངས་རྒྱས་ཀྱི་བསྟན་པ་སེམས་ཅན་གྱི་བདེ་
སྐྱིད་བརླག་བཞིན་ཡོད་པ་གྲོགས་པོ་ཚོའི་ཤེས་གསལ་ལྟར་རེད་ལགས། དེས་
ན་བོད་བརྒྱུད་ནང་བསྟན་ལ་ཁས་ཆེས་པའི་དགོན་སྡེ་ཆོས་སྡེ་བླ་གྲྭ་སོགས་ཀྱིས་
འདི་འདྲའི་བྱ་སྤྱོད་ངན་པ་རྣམས་བཅོས་བསྒྱུར་ལེགས་པོ་ཞིག་བྱེད་པར་གལ་ཤིན་
132



འཚེ་མེད་ཞི་བའི་སློབ་སྟོན།
ཏུ་ཆེ་སྟེ། འདི་འདྲ་མུ་འཐུད་དུ་འབྱུང་ན་རང་རེའི་སྤྲུལ་སྐུ་ངོས་འཛིན་པའི་སྲོལ་
འདི་ལའང་རིམ་བཞིན་མི་རྣམས་ཀྱི་སེམས་ན་རིན་ཐང་ཅི་ཡང་མེད་པ་ཞིག་ཏུ་
འགྱུར་བར་གོལ་མ་ཆག་གོ །ཡང་གང་ཟག་ལ་ལའི་དེང་སང་སྤྲུལ་སྐུའི་མཚན་
ལ་ཉོག་འཛངས་ཆེ་བར་དོགས་ནས་ང་ནི་དགོན་པ་ག་གེ་མོ་ཞིག་གིས་མཁན་ཆེན་
རིན་པོ་ཆེ་ཡིན་ཞེས་སྐྱབས་འགྲོའི་ངོ་བོ་ཙམ་མི་ཤེས་པར་སེམས་ཅན་མང་པོ་ཞིག་
ལ་མགོ་བསྐོར་བཏོང་བའང་ཧ་ཅང་མང་། འདི་ནི་དེ་བས་ཀྱང་མི་མཐུན་ཏེ་སྤྱིར་
མཁན་པོ་ཞེས་པ་ནི་འཆད་རྩོད་རྩོམ་གསུམ་ཐོས་བསམ་སྒོམ་གསུམ་མཁས་བཙུན་
བཟང་གསུམ་ཏེ་ཚུལ་དགུའི་ཡོན་ཏན་གང་ལ་མི་རྨོངས་པ་ཞིག་ལ་ཟེར། དེ་མི་
ལྡན་པར་རང་འགར་མཁན་མིང་བཟུང་ནས་སྒོར་བདའ་འགྲོ་བ་ནི་བསྟན་བཤིག་
སྤྲུལ་རྫུན་དང་ཁྱད་པར་ཅུང་ཟད་ཙམ་ཡང་མེད་པར་མ་ཟད་རང་ངོ་ནས་ངོ་ཚ་
དགོས་པའི་གནས་ཞིག་ཡིན་ཏེ། ང་ནི་རྣམ་དཔྱོད་ཤེས་ཡོན་ཅན་ཞིག་ཡིན་ཞེས་
ཁས་བླང་ཚར་བས་དོན་གྱི་ནི་ཆོས་ཚིག་གཅིག་ཀྱང་མི་ཤེས་པར་བླུན་རྨོངས་སུ་
གྱུར་ཡོད་པའི་ཕྱིར་རོ། །དེས་ན་ད་ཕན་ཆད་དུ་མཁན་པོ་ཁྲི་གསོལ་བྱེད་པ་དང་
སྤྲུལ་སྐུ་ངོས་འཛིན་གནང་མཁན་རྣམས་ཀྱིས་ངེས་པར་དུ་སྔོན་གྱི་དམ་པ་གོང་མ་
རྣམས་ཀྱི་སྲོལ་བཞིན་དུ་རྒྱལ་བའི་བསྟན་པ་རིན་པོ་ཆེ་དང་འགྲོ་བའི་ཕན་བདེ་
འབའ་ཞིག་ལ་བསམ་བློ་བཏང་སྟེ་ངོས་བཟུང་བྱ་ཚུལ་དྲི་མ་མེད་པ་ཞིག་བྱ་རྒྱུ་ནི་
གལ་ཆེའོ། །འོ་ན་སྤྲུལ་སྐུ་དག་མ་ཞིག་ངོས་འཛིན་དགོས་ན་དེ་ཇི་འདྲ་ཞིག་ཡིན་
ཞེ་ན། དེ་ནི་སྐུ་གོང་མ་རང་གི་ཞལ་གསུངས་ལུང་བསྟན་གསལ་པོ་ཡོད་དགོས།
ཡང་ན་སྐྱེས་བུ་དམ་པ་མངོན་ཤེས་དང་ལྡན་པ་ཞིག་གིས་མཁྱེན་དགོས་ཀྱི་དེ་ལས་
གཞན་པའི་ཐབས་བཟང་ཅི་ཡང་མེད་དོ། །དེ་ལྟར་མ་ཡིན་པར་བླ་མ་ཕ་རྒན་གྱིས་
199



ཁྲི་འདོན་གྱི་བསམ་ཆ།
བུ་མཆོག་སྤྲུལ་དུ་ངོས་འཛིན་གནང་བའམ་ཀུན་དགའ་དོན་གྲུབ་ཀྱིས་ངོས་བཟུང་
བྱེད་པ་སོགས་གལ་ཏེ་བྱུང་ན། དགེ་འདུན་དང་དམངས་ཚོགས་རྣམས་ཀྱིས་བརྟག་
དཔྱད་ཅི་ཡང་མི་བྱེད་པར་བླུན་དད་ཀྱིས་དང་དུ་བླང་བར་མི་བྱའོ། །ངོས་བཟུང་
བའི་རྗེས་ནས་བསྟན་འགྲོ་ལ་ཕན་ཐོགས་པའི་མཆོག་སྤྲུལ་ཞིག་འོང་དགོས་ན།
སངས་རྒྱས་གཉིས་པའི་ཞལ་ནས། ཚུལ་གནས་ཐོས་དང་བསམ་ལྡན་པས། །སྒོམ་
པ་ལ་ནི་རབ་ཏུ་སྦྱོར། །ཞེས་གསུངས་པ་ལྟར་གཞི་ཚུལ་ཁྲིམས་རྣམ་པར་དག་པ་
ཞིག་རང་རྒྱུད་དུ་བླངས་ནས། ལུང་སྡེ་སྣོད་གསུམ་ལ་འཆད་ཉན་བྱེད་པ་དང༌།།
ལམ་བསླབ་པ་གསུམ་ལ་ཉམས་ལེན་ཡོད་དགོས་པའི་བླ་མ་དགེ་བའི་བཤེས་གཉེན་
མཚན་ཉིད་དང་ལྡན་པ་ཞིག་ལ་བརྟེན་ནས། གྲྭ་ས་ཆོས་བརྒྱུད་ལ་བྱོན་པ་ཧ་ཅང་
གལ་ཆེའོ། །ད་སྔོན་སྤྲུལ་སྐུ་ཡིན་པར་ངོས་བཟུང་ཟིན་པ་རྣམས་ཀྱིས་ཀྱང་། བདེན་
རྫུན་ཅི་ཞིག་ཡིན་ཡང་རུང་སྟེ། རང་འདོད་གཡོ་རྒྱུའི་གཞན་མགོ་མི་སྐོར་ཞིང་།
རང་ཉིད་ཀྱི་སློབ་སྦྱོང་དང་ཉམས་ལེན། བསྟན་འགྲོའི་དོན་ལ་ཞབས་ཞུ་ཅི་འགྲུབ་
བྱས་ན་དེའི་མ་ཆོག་པ་གང་ཡང་མེད་དོ། །མཇུག་མཐའི་གྲོགས་པོ་ཚོ་ལ་ཞུ་རྒྱུ།
ངས་སྐབས་འདིར་རྗོད་པའི་གཏམ་ཉོག་འདི་ནི། ཁ་དཔེ་ཞིག་ལ་ཤ་ཚ་བའི་གཏམ་
ལ་སྙན་རྒྱུ་མེད། ནད་མཁྲིས་པའི་སྨན་ལ་ཞིམ་རྒྱུ་མེད་ཅེས་པ་ལྟར་གྲོགས་པོ་གང་
ཞིག་ལ་རྣ་བར་སྙན་མོ་ཞིག་དང་ཐུགས་ལ་འཕྲོད་པོ་ཞིག་མེད་ཀྱང༌། ཁ་སང་དེ་
རིང་གི་དུས་རབས་འདི་ལ་བསྟན་པ་བཙོངས་ནས་སྒོར་དང་བུད་མེད་སོགས་ལ་
བརྗེ་བ་དག་ཧ་ཅང་མང་བའི་སྟོབས་ཀྱིས། ཁྲི་གསོལ་གྱི་ལམ་ལུགས་འདི་ལ་
ཤེས་ལྡན་མང་པོ་ཞིག་གིས་སློབ་གསོ་དང་དགག་ཡིག་མང་པོ་ཕུལ་ཡོད་པས།
འདི་ཕྱོགས་ལ་ཡོད་མེད་ཀྱི་ཉོག་འཛངས་ཆེ་བའི་དུས་རབས་འདི་ལ་ཨ་བུ་ང་རང་
134



འཚེ་མེད་ཞི་བའི་སློབ་སྟོན།
གིས་བསམ་ཆ་ཞིག་ཕུལ་བ་མ་གཏོགས་པར་སྡང་ཞེན་ངན་རྟོག་གིས་ཀུན་ནས་
སློང་སྟེ། ཟུར་ཟ་ཕྲག་དོགས་བྱས་པའི་གཏམ་བཤད་བྱེད་པ་ཞིག་རྩ་བ་ནས་མིན་
ནོ༑ ༑རྩོམ་ཡིག་འདི་ལ་མི་མཐུན་པ་ཉེས་པའི་ཆ་ཅི་ཞིག་ཡོད་ན་སྙིང་ཐགས་པ་
ནས་བཟོད་གསོལ་བྱས་པ་ཡིན་ལ། ལེགས་པའི་ཆ་ཡོད་ན་དེ་ལྟར་དུ་དོན་སྣང་
བྱེད་རོགས་ཞུ་ཞུ།
སྨྲས་པ།
བདག་ནི་འདི་ནས་བྱང་ཆུབ་མ་རེག་པར། །
སྣ་ཚོགས་ཕྲ་རགས་ལས་ཀྱིས་དབང་བསྒྱུར་ཚེ། །
ཆོས་རྗེ་དགེ་བའི་བཤེས་གཉེན་དམ་པའི་ཚོགས། །
མི་འབྲལ་སྣང་བ་དམ་པར་འགྲོག་གྱུར་ཅིག །
ཅེས་པ་འདི་ནི་གསང་སྔགས་སྔ་འགྱུར་སྙིང་མའི་ཆོས་སྡེ་ཆེན་མོ་རིག་འཛིན་མཁས་གྲུབ་མང་པོའི་གདན་
ས་རྒྱལ་བའི་ལུང་རྟོགས་རིན་པོ་ཆེའི་འབྱུང་ཁུངས་སྔ་འགྱུར་དྲེལ་དཀར་དགོན་བཤད་གྲྭ་མི་ཕམ་ལྔ་རིག་ནོར་
བུའི་གླིང་དུ་གྲོགས་པོ་ཞིག་གིས་བསྐུར་མ་ལ་བརྟེན་ནས་ཕྱི་ལོ་ ༢༠༠༩ བོད་ཟླ་༣ པའི་ཚེས་༡༠ ཨོ་རྒྱན་
དུས་ཆེན་ཁྱད་པར་ཅན་ཉིན་མོ་ལ་མཁན་མིང་པ་དོན་གྲུབ་ཚེ་བརྟན་ཞེས་འབོད་པ་དེས་ལྷག་བསམ་རྣམ་
དག་ངང་ནས་བྲིས་སོ།། །།
135



དྲང་སྲོང་རྒན་པོའི་ཆིག་ལབ།
༈ བག་ཡོད་ལ་བསྐུལ་བའི་གཏམ་དྲང་སྲོང་
གོན་པོའི་
ཆིག་ལབ།
ཝ་དགོན་ཟླ་བ་སྟོབས་ལྡན།
ལུགས་གཉིས་གསལ་བའི་ཞལ་གསུང་ཨེ་མ་དམ་རྫས་ཀྱི་རིལ་བུ། །
ཕངས་མེད་གནང་བའི་མཁས་དབང་ཁོ་བོའི་ཡོངས་འཛིན་གྱི་ཚོགས་ལ། །
ཤིས་ཚིག་བདུད་རྩིའི་ཆབ་ཐིགས་དད་པའི་མཆོད་རྫས་སུ་ཕུལ་ནས། །
བག་ཡོད་གཏམ་གྱི་གླིང་བུ་ཀྱེ་ཀྱེ་འབུད་པ་ལ་བྲེལ་ལོ། །
དེ་ཡང་། སྐྱོན་ནི་མང་པོ་ཉེ་བརྟེན་པའི། ཆང་ན་ཡོངས་སུ་སྤོངས་བ་བྱ། ཞེས་
གསུངས་པ་ལྟར། གང་ཞིག་བཏུང་ན་ཡིད་རབ་ཏུ་རྨོངས་ཏེ་བླང་དོར་གྱི་གནས་
སྔ་མ་ཤེས་པ་མི་ཤེས་ཤེས་པ་རྣམས་བརྗེད་དེ། ལུགས་གཉིས་དང་འགལ་བའི་
སྐྱོན་གྱི་ཆ་ཁབ་ལེན་རྡོ་ཡིས་ལྕགས་ཕྱེ་སྡུད་པ་བཞིན་ཡོངས་སུ་འདྲེན་པར་བྱེད་
པའི་མྱོས་འགྱུར་འདི། བདག་ལེགས་སུ་འདོད་པའི་ཡ་རབས་ཀྱི་སྐྱེ་བོ་རྣམས་
ཀྱིས་མཆིལ་མའི་ཐལ་བ་བཞིན་རྒྱང་རིང་དུ་དོར་བར་བྱ་སྟེ། བསད་པ་གསོ་ཤིང་
ཆང་བདུད་རྩི་ལ་སྒྱུར་ནུས་པའི་སྔགས་ཀྱི་རྣལ་འབྱོར་པ་མ་གཏོགས། ལྷ་བླ་མ།
གོང་དཔོན་པོ། འབངས་མི་སེར་སུ་ཡིན་ཡང་དྲན་པ་ཉམས་པར་འགྱུར་བའི་རྐྱེན་
ཡིན་པས་དེ་སྤོངས་བ་བཤད་པ་ལ། སྤྱིར་བསྟན་པ་དང་། རབ་ཏུ་བྱུང་བ་ལ་ཉེས་
136



འཚེ་མེད་ཞི་བའི་སློབ་སྟོན།
པ་བྱེ་བྲག་ཏུ་བཤད་པ་གཉིས་ལས། དང་པོ་ནི། རྒྱལ་སྲས་ཞི་བ་ལྷས། སྡུག་
བསྔལ་འདོར་འདོད་སེམས་ཡོད་ཀྱང་། སྡུག་བསྔལ་ཉིད་ལ་མངོན་པར་རྒྱུག
བདེ་བ་འདོད་ཀྱང་གཏི་མུག་པས། རང་གི་བདེ་བ་དགྲ་ལྟར་འཇོམས། ཞེས་
གསུངས་པ་ལྟར། དམའ་དམྱལ་བའི་སེམས་ཅན་ཡན་ཆད་མཐོ་སྲིད་རྩེའི་འགྲོ་
བ་མན་ཆད་སུ་དང་སུ་ཡིན་ཡང་བདག་སྡུག་བསྔལ་མི་འདོད་ཅིང་བདེ་བ་འདོད་
མཉམ་ཡིན་ཡང་བློ་རབ་ཏུ་རྨོངས་པའི་དབང་གིས་བསམ་སྦྱོར་ཕྱིན་ཅི་ལོག་ཏུ་
གྱུར་ཏེ། འདོད་པ་བདེ་བའི་རྒྱུ་དགེ་བ་ལ་མི་འཇུག་པར་མི་འདོད་པ་འབྲས་བུ་
སྡུག་བསྔལ་གྱི་རྒྱུ་མི་དགེ་བའི་ལས་རི་རབ་ཀྱི་དཔངས། རྒྱ་མཚོའི་ཟབ། ས་ཆེན་
གྱི་རྡུལ་དང་མཉམ་པ་བསགས་པས། འབྲས་བུར་ཚ་ཞིང་སྲེག་པའི་སྡུག་བསྔལ།
གྲང་བས་ཉེན་པའི་སྡུག་བསྔལ། བཀྲེས་པ་དང་སྐོམ་པའི་སྡུག་བསྔལ། བླུན་
རྨོངས་བཀོལ་སྤྱོད་ཀྱི་སྡུག་བསྔལ། ཀྱེ་རྒ་ན་འཆི་ཡི་སྡུག་བསྔལ། འཆི་འཕོ་བ་
དང་ལྟུང་བའི་སྡུག་བསྔལ་རྣམས་མི་འདོད་བཞིན་དུ་ལས་དང་མཐུན་པ་ཉམས་
སུ་མྱང་དགོས་པ་ཡིན་ཏེ། ལས་བྱས་ལ་བཤག་སྦྱོང་མ་བྱས་པའི་ཕྱིར། དེ་ཡང་
མདོ་ལས་བརྒྱ་པ་ལས། ལུས་ཅན་དག་གི་ལས་རྣམས་ནི། བསྐལ་བ་བརྒྱར་ཡང་
ཆུད་མི་ཟ། ཚོགས་ཤིང་དུས་ལ་བབ་པ་ན། འབྲས་བུ་ཉིད་དུ་སྨིན་པར་འགྱུར།
ཞེས་གསུངས་སོ། །དེ་བཞིན་དུ་ཆང་འཐུང་བའི་མི་རྣམས་ནི་བསམ་པ་བདེ་བ་
ལ་རེ་ནས་སྡུག་བསྔལ་གྱི་རྒྱུ་ལ་འཇུག་པ་ཡིན་ཏེ། མདོ་དྲན་པ་ཉེར་བཞག་ལས།
དགའ་བ་ཅན་འབྲུ་ཡི་ཆང་དང་། བཅོས་པའི་ཆང་བག་མེད་པའི་གནས་ཀྱི་ཉེས་
དམིགས་སུམ་ཅུ་རྩ་ལྔ་ནི་འདི་དག་ཡིན་པ་རིག་པར་བྱ་སྟེ། སུམ་ཅུ་རྩ་ལྔ་པོ་དེ་
དག་གང་ཞེ་ན། ཚེ་འདི་ལ་ནོར་ཟད་པ་དང་། ནད་རྣམས་རྒྱས་པར་བྱེད་པ།
197



དྲང་སྲོང་རྒན་པོའི་ཆིག་ལབ།
འཐབ་པ་དང་རྩོད་པ་རྙེད་པ་དང་། དོན་མེད་པ་ལ་བལྟ་བ་དང་། གྲགས་པ་མ་
ཡིན་པ་ཀུན་ཏུ་འབྱུང་བར་བྱེད་པ་དང་། ཤེས་རབ་ཉམ་ཆུང་བར་བྱེད་པ་དང༌།
ལོངས་སྤྱོད་མ་ཐོབ་པ་མི་ཐོབ་པར་འགྱུར་བ་དང་། ལོངས་སྤྱོད་ཐོབ་པ་ཡོངས་
སུ་ཟད་པར་འགྱུར་བ་དང་། གསང་མི་ཐོབ་པར་འགྱུར་བ་དང་། དེའི་ལས་ཀྱི་
མཐའ་ཡོངས་སུ་འགྲིབ་པ་དང་། མཐུ་སྟོབས་ཆུང་ངུར་བྱེད་པར་འགྱུར་བ་དང་།
མ་མི་འཛིན་པར་འགྱུར་བ་དང་། ཕ་མི་འཛིན་པར་འགྱུར་བ་དང༌། དགེ་སྦྱོང་
དུ་མི་འཛིན་པར་འགྱུར་བ་དང་། བྲམ་ཟེར་མི་འཛིན་བར་འགྱུར་བ་དང་། རིགས་
ཀྱི་གཙོ་བོ་ལ་བསྙེན་བཀུར་མི་བྱེད་པར་འགྱུར་བ་དང་། སངས་རྒྱས་ལ་མ་གུས་
པར་འགྱུར་བ་དང་། ཆོས་ལ་མ་གུས་པར་འགྱུར་བ་དང་། དགེ་འདུན་ལ་མ་གུས་
པར་འགྱུར་བ་དང་། བསླབ་པ་ཡང་དག་པ་བླངས་བ་ལ་མ་གུས་པར་འགྱུར་བ་
དང༌། ཚུལ་ཁྲིམས་འཆལ་བར་འགྱུར་བ་དང་། དབང་པོའི་སྒོ་མ་བསྡམ་པར་
འགྱུར་བ་དང་། བག་མེད་པས་བུད་མེད་དོན་དུ་གཉེར་བར་འགྱུར་བ་དང་། ཉེ་
དུ་དང་སྣག་གི་གཉེན་ཚན་དང་མཛའ་བཤེས་དང་བློན་པོ་དག་གིས་སྤོང་བར་
འགྱུར་བ་དང༌། སྐྱེ་བོ་མང་པོ་དག་གི་ཡིད་དུ་མི་འོང་བར་འགྱུར་བ་དང་། སྐྱེ་བོ་
མང་པོ་དག་དང་མི་མཐུན་པར་འགྱུར་བ་དང་། ཆོས་མ་ཡིན་པ་སྤྱོད་པར་འགྱུར་
བ་དང་། ཆོས་མ་ཡིན་པ་ཡོངས་སུ་འཛིན་པར་འགྱུར་བ་དང་། དམ་པའི་ཆོས་
ཡོངས་སུ་སྤོང་བར་འགྱུར་བ་དང༌། ངོ་ཚ་ཤེས་པ་དང་ཁྲེལ་ཡོད་པ་སྤོང་བར་
འགྱུར་བ་དང་། དེ་མི་མཛའ་བ་དག་དང་གནས་ཀྱང་མཁས་པ་རྣམས་ལ་ཡོངས་
སུ་འདྲི་བར་མི་སེམས་པ་དང་། བག་མེད་པ་རྟག་ཏུ་སྤྱོད་པར་འགྱུར་བ་དང་། དམ་
པའི་གསུང་རབ་ལ་ཀུན་ནས་མི་གནས་པ་དང་མྱ་ངན་ལས་འདས་པ་ལ་ཐག་རིང་
198



འཚེ་མེད་ཞི་བའི་སློབ་སྟོན།
དུ་འགྱུར་བ་དང་། སྨྱོན་པ་འགྱུར་བའི་ལས་བྱས་ཤིང་བསགས་པས་ལུས་ཞིག་
ནས་ངན་སོང་ངན་འགྲོ་ལོག་པ་ལྟུང་བ་སེམས་ཅན་དམྱལ་བ་དག་ཏུ་སྐྱེ་ཤིང་། གལ་
ཏེ་དེ་ནས་ཤི་འཕོས་ཏེ་འདིར་མི་རྣམས་དང་སྐལ་བ་མཉམ་པ་སྐྱེ་ན་ཡང་དེ་གང་
དང་གང་དུ་སྐྱེ་བ་དེ་དང་དེར་སྨྱོན་པར་འགྱུར་ཞིང་དྲན་པ་མི་གསལ་བར་འགྱུར་
ཏེ༑ དགའ་བ་ཅན། འབྲུ་ཡི་ཆང་དང་། བཅོས་པའི་ཆང་བག་མེད་པའི་གནས་
ཀྱི་ཉེས་དམིགས་ནི་སུམ་བཅུ་རྩ་ལྔ་པོ་འདི་དག་ཡིན་པ་རིག་པར་བྱའོ། །ཞེས་
གསུངས་པ་ལྟར་དུ་ཆང་འཐུང་བའི་སྐྱེ་བོ་ཕལ་མོ་ཆེ་ཡིད་མྱོས་པའི་དབང་གིས་
རང་གཤིས་གཞན་དུ་གྱུར་ཏེ། དོན་མེད་ཀྱི་ངག་འཆལ་ཆུ་རྒྱུག་རྒྱུག དོན་ལྡན་
གྱི་གཏམ་བཤད་འཇའ་ཡལ་ཡལ། ཡིན་འདོད་ཀྱི་ཁ་ཕོ་འབྲུག་གྲགས་གྲགས།
གལ་ཆེན་གྱི་གསང་ཚིག་ཁྱི་སྐྱུག་སྐྱུག་བྱེད། ངོ་མ་ཤེས་པའི་མི་ལ་འཛུམ་དང་
རྒྱུས་མེད་པའི་མི་ལ་སྙིང་སྦྱིན། དོན་ཆུང་སྤུ་ཙམ་ལ་རྩ་བ་ཆེ་འདོད་ཀྱི་དཀོན་མཆོག་
དཔང་འཛུགས་བྱེད་དེ་ལན་མང་པོའི་བར་དུ་ཡང་ཡང་བཤད་ཅིང་ཉན་མཁན་
དང་ཤོད་མཁན་གཉིས་སུ་མེད་པ་བྱིས་ཆོག་འདོན་པ་བཞིན་འུར་ལྡིར་ལྡིར་བྱེད།
ཅི་འདྲིའི་མི་རྩ་བོ་ཅན་ཞིག་ཡིན་ཡང་ལུས་ཀྱི་སྟོབས་ཤོར་ཏེ། རྐང་པས་ལུས་
མི་ལྕོགས་གད་དང་གཡང་ལ་ལྷུང་། མགྲིན་པས་མགོ་བོ་མི་འདེགས་མགོ་བོ་ཐུར་
དུ་བསྟན། ལག་པས་ཕོར་བ་ཡང་མི་ལྕོགས་ནས་ག་བབ་བབ་ཏུ་ཤོར། ངན་སྐྱུག་
དང་སྟུག་པས་ལུས་ཀྱི་གོས། ཞབས་ཀྱི་གདན། སྡོད་སའི་ཁང་པ་རྣམས་རྫད།
སེམས་རྣལ་དུ་མི་གནས་པའི་སྨྱོན་པ་བཞིན། ལུས་ཐལ་རྡུལ་གྱི་གཡོག བཞིན་
མི་སྡུག་པ་འགྱུར། སྒྲ་གནམ་ལ་ཟིང་། ཐ་ན་གོས་ཀྱང་ཚུལ་ལེགས་པར་མི་སྒོ་
བ་ཅི་དོད་དོད་བྱེད། ངོམས་པའམ་ཚིམ་པ་མེད་པ་དུས་རྟག་ཏུ་བཀྲེས་པ་ཟས་དང་
109



དྲང་སྲོང་རྒན་པོའི་ཆིག་ལབ།
སྐོམ་པ་ཆུ་འཕྲད་པ་ལྟར་མྱོས་བྱེད་བཏུང་བས་ཟས་ལ་ཡི་ག་འགག་ལུས་ཀྱི་ཤ་
སྐམ། མིག་གི་རྒྱང་མི་གསལ། ཁྲག་སྟོད་ལ་ཕྱུར་བ་ཨར་གྲིབ་དང་། མཆིན་པ་
ན་བ་ལ་སོགས་པའི་ནད་ཀྱིས་གཟུང༌། ། རིག་པའི་གནས་མཐའ་དག་ཤེས་པའི་
མཁས་པ་ཞིག་ཡིན་ཡང་སྔ་ཤེས་ཟེར་བ་ཙམ་ལས་ཅི་དྲན་འདི་དྲན་མེད། སྔོན་
བཙན་པོ་གཉའ་ནས་གནོན། ཉམ་ཆུང་མཐའ་ནས་བསྐྱངས་བའི་མི་དཔའ་འཛངས་
ལྡན་པ་ཞིག་ཡིན་ཡང་དྲན་པ་མྱོས་ཏེ་དགྲ་འདུལ་གཉེན་བསྐྱང་ལྟ་ཅི་ཐ་ན་སྐྱག་
གཅིན་ཡང་བདག་སྤྱོད་མི་ནུས་པའི་སྨྱོ་མིན་གཟའ་མིན་ཞིག་ཏུ་འགྱུར། ཆང་སྐྱོན་
གྱི་གོས་ན་ཁ་དྲག་དབང་བཙན་གྱི་བདག་་པོ་མི་དབང་རྣམས་ཀྱང་དཔའ་བོའི་
དཔུང་། བཙན་པོའི་ཁྲིམས། མཐོན་པོའི་ཁྲི་དང་བྲལ་བ་མ་ཟད་ཀུན་གྱིས་འཕྱ་
སྨོད་བྱེད། ཡར་ལྟོས་དཔེ་ཡི་མགོ་མོ་དང༌། བཟང་པོའི་གཏམ་གྱི་བརྗོད་བྱར་
གྱུར་པའི་མི་རྣམས་ཀྱང་བག་མེད་དུ་གྱུར་ཏེ། ངོ་ཚའི་གཏམ་ཡང་སྦ་གསང་མེད་
པར་མ་དང་སྲིང་མོ་ལ་ཡང་བཤད་པས་ངག་མི་བཙུན་པར་འགྱུར། སྡིག་པ་མི་
དགེ་བའི་ལས་བྱེད་པ་ལ་རང་ངོ་ནས་ངོ་ཚ་དང་གཞན་གྱིས་ཁྲེལ་བའི་འཇིགས་
སྐྲག་མེད་པར་ཅི་བདེ་བདེ་སྤྱོད། གྲོགས་བཟང་པོ་ལ་མི་བརྟེན་པ་ངན་པ་རྣམས་
དང་འགྲོག་སྟེ། ལྷ་ཆོས་མི་ཆོས་གཉིས་ཆར་དང་མི་མཐུན་པའི་ལས་ལ་ཞུགས་
པ་དང་། འཇིགས་སུ་རུང་བའི་ཡུལ་གཅན་གཟན་གདུག་པ་ཅན་དང་འདྲེ་སྲིན་
མ་རུང་པ་རྣམས་རྒྱུ་བའི་གནས་ལ་ཡང་བག་ཕབ་སྟེ་འདུག ལྡན་ལྗིན་མི་གཙང་
བའི་ཁྲོད་ལ་ཉམ་ང་མེད་པར་དལ་གྱིས་བརྒྱུ། སྐྱེ་བོ་མང་པོ་རྒྱུ་འགྲོ་བྱེད་པའི་
ལམ་མདོ་ལ་ཤི་གསོན་ཡང་འབྱེད་དཀའ་བ་གན་རྐྱལ་དུ་འགྱེལ་ཏེ་སྤྲང་རོ་ལམ་
ལ་དོར་བར་བཞིན་བདག་པོ་མེད་པར་ལུས། རིན་ཐང་ལྡན་པའི་དངོས་པོ་ཞིག་
140



འཚེ་མེད་ཞི་བའི་སློབ་སྟོན།
ཡིན་ཡང་ཅི་བྱས་འདི་བྱས་མེད་པར་བོར་བརླག་ཤོར་བ་མ་ཚད་མགོ་ཡི་ཞྭ་དང་
རྐང་གི་ལྷམ་འབུད་པ་ཡང་མི་ཚོར། ལས་ལ་ཟིན་དུས་དང་བྱ་བ་ལ་འགྲུབ་དུས་
མེད་པ་སྔ་དྲོའི་ལས་ཕྱི་དྲོ་དང་ཉིན་གཅིག་གི་ལས་ཉིན་གཉིས་དང་གསུམ་ལ་
བསྐྱལ། དོ་གལ་ཆེ་བའི་བྱ་བ་ཡང་སྣང་མེད་དུ་གཞག བླ་མ་དང་སློབ་དཔོན་
ལ་ཡང་བརྩི་བཀུར་མེད་པར་དད་ལོག་དང་སྐུར་འདེབས་བཟོ། ཕ་མ་དང་སྤུན་
མཆེད་ལ་དྲིན་མི་གཟོ་བར་སྐྱོན་བརྗོད་དང་སྨ་འབེབ་བྱེད་ཅིང་ལ་ལས་ཉེས་རྡུང་
བཏང་སྟེ་ཕ་མ་གསད་པ་ཡང་ཡོད། གྲོགས་བཟང་པོའི་ངོ་མི་བསྲུང་བར་ཚིག་
ངན་དང་མཚང་འབྲུ། ཟུར་ཟ་དང་ཕྲག་དོག དཔའ་བཤད་དང་དཔུང་བཤད།
རང་རྒྱལ་གཞན་ཕམ་གྱི་གཏམ་རྫོགས་མཐའ་མེད་པར་བྱུང་རྒྱལ་དུ་སྨྲ་བས་ཡིད་
སུན་ཏེ་རྗེས་སུ་ཁོ་མཐོང་ན་མིག་བཙུམ་འཕྲད་ན་ལམ་གཟུར་ཐོས་ན་རྣ་བ་དགབ་
སྟེ་འགྲོ་བ་མི་གཏོགས་ཁ་ལག་གི་འབྲེལ་བ་སྤང་། ད་དུང་ཡང་སྐྱོན་ཡོན་ཏན་དུ་
ལྟ༈ ལྟས་ངན་ངོ་སོར་རློམ་སྟེ་བསམ་ཤེས་དང་ལྡན་པའི་མི་རྣམས་ཀྱི་དྲུང་ནས་
ལག་ཆང་ཕོར་དང་ཁ་ཆང་དྲི་ཕ་ལ་ལ་ཆང་གི་ཆེ་བ་བརྗོད། སྔ་གྱོད་དང་ད་འཁོན་
ཅི་ཡང་མེད་པའི་དོན་མེད་ཀྱི་མི་ལ་ཡང་ཁོང་ཁྲོ་བསླང་སྟེ་ཆེ་ན་གསད་རེས་ཆུང་
ན་ཁྲིམས་འོག་ལ་ཆུད་པའི་ལས་བྱེད། ཞེ་འགྲས་ཡོད་པ་རྣམས་ལ་མཐོ་འཚམས་
པས་གྱོད་གཞི་ཆེ་རུ་འགྱུར། ཁོ་སྔ་དྲོ་གཅིག་གི་ལམ་ལ་སོང་ན་ཡང་ངོ་མ་མཐོང་
བར་དུ་བཟའ་ཟླ་དང་ནང་མི་རྣམས་བློ་མི་བདེ་བར་ཁོའི་བྱེས་སོང་གི་ལོ་རྒྱུས་ཐོས་
ཚེ་གཏམ་ངན་བཤད་ཀྱི་དོགས་ནས་གློ་བུར་དུ་དངངས་སྐྲག་སྐྱེ། མཐར་བློ་གཏད་
ཕེར་བའི་གྲོགས་གཅིག་ཀྱང་མེད་པར་གྲོགས་མེད་ཁེར་རྐྱང་དུ་ལུས། ཅི་འདྲའི་
རིགས་རྒྱུད་བཟང་པོ་ཞིག་ཡིན་ཡང་ཕ་བཟང་པོའི་རྒྱུད་པ་མི་བསྐྱང་བར་རྟག་ཏུ་
141



དྲང་སྲོང་རྒན་པོའི་ཆིག་ལབ།
བྱ་བ་ངན་པ་ལ་ཞུགས། རྣམ་ཐོས་བུ་དང་འདྲ་བའི་ཕྱུག་པོ་ཞིག་ཡིན་ཡང་སྔ་རང་
ལ་མེད་པའི་ནོར་རྣམས་མི་བཙལ་བཙལ་ཡང་རྙེད་པའི་མཐུ་ཟད་རང་ལ་ཡོད་པ་
རྣམས་ཆུད་བཟོས་སུ་གཏང་སྟེ་དུས་མི་རིང་བར་སྤྲང་པོ་ཉིད་དུ་འགྱུར་བས། གཞན་
གྱི་ནོར་རྐུ་འཕྲོག་བྱེད་པ་ལའང་ཡ་ང་མེད། འགའ་རེ་ཆང་སྙིང་ལ་ཕོག་སྟེ་རྒྱུ་
མཚན་མེད་པ་སྤྱང་རྒན་དུ་དུ་བྱེད། ཡང་ན་རྫ་འཆག་དང་རྫིས་གྲུག་བྱེད་ཇ་ཐབ་
དང་ཤ་ཐབ་རྣམས་རྫོགས་ནང་བཟའ་ཚང་སྙིང་ལ་དཔུང་པ་འཕུར་བ་སོགས་བྱ་
བ་མ་རུང་བ་དག་བྱེད། མདོར་ན་ཆང་བཟི་ཡི་ལས་ལ་ཁྲེལ་ལྡན་རྣམས་ཡི་མི་
རང་བ་ལྟ་ཅི་སྨོས་བཟི་དྭངས་ཙ་ན་རང་ཉིད་ཡང་ཐོས་ན་གདོང་སྨད་དྲན་ན་ངོ་
གནོང་དགོས་པའི་ལས་ཚུལ་མཐའ་ཡས་པ་བྱེད་པས། སྐྱེ་རབས་ལས། ཆང་
མཐུང་བ་ལ་ཚེ་འདིར་ཉེས་པ་བཅུ་གཅིག་འབྱུང་བ་གསུངས་ཏེ། ལུས་ཉམས་པས་
གོམ་པ་གྱ་ཚོམ་དུ་འདོར་ཞིང་མ་འདྲིས་པའི་སར་ཡང་འཁྱམས་ཤིང་སྡིག་འཆོས་
པ་དང༌། དྲན་པ་ཉམས་པས་བཟའ་རུང་མི་རུང་ལ་དཔྱད་པ་མེད་པར་བཟའ་བ་
དང་གཅིག རང་གི་སེམས་ལ་དབང་མེད་ཅིང་བློ་གྲོས་ཉམས་པས་དུད་འགྲོ་ལྟར་
བླུན་ཞིང་དགྲ་བོས་ཀྱང་འཕྱ་བས་དགེ་ལེགས་ཐམས་ཅད་ཉམས་ཀྱང་དོགས་པ་
མེད་པར་ལུས་ཀྱི་རྣམ་འགྱུར་ཅི་ཐོད་བྱེད་ཅིང་ངག་ནས་ཅི་ཐོད་སྨྲ་བ་དང་གཉིས།
ངོ་ཚ་ཐམས་ཅད་དོར་ནས་གཅེར་བུར་གྲོང་དུ་རྒྱུ་ཡང་དོགས་པ་མེད་ཅིང་ཁྲེལ་ཡོད་
ལས་ཉམས་ཏེ་ཁྲེལ་མེད་ཁོ་ན་སྤྱོད་པ་དང་གསུམ། ཁྱི་དང་མཚུངས་པ་སྐྱུག་པས་
གོས་ཤིང་རྒྱ་ལམ་དུ་ཉལ་ནས་ཁྱི་ཡིས་ཁར་བལྡགས་ཀྱང་དོགས་འཛེམ་མི་ཤེས་
པ་དང་བཞི། ཕ་མ་ལའང་ཚིག་རྩུབ་དང་རྡེག་རྡུང་བྱེད་ཅིང་རང་ལ་ཆང་སོགས་
ཟང་ཟིང་སྦྱིན་པའི་བདག་པོ་ལའང་ཁྲོ་བས་འགྲས་པ་བྱེད་པ་དང་ལྔ། ཤིན་ཏུ་
142



འཚེ་མེད་ཞི་བའི་སློབ་སྟོན།
མཛའ་བའི་མི་ལའང་འཐབ་མོ་བྱས་ཏེ་དམེ་དང་དེའི་རྐྱེན་གྱིས་གསད་གཅད་མང་
པོ་འབྱུང་བ་དང་དྲུག རིགས་མཐོན་པོ་ཡིན་ཡང་མ་རབས་ཀྱི་སྤྱོད་པ་བྱེད་པས་
རིགས་ཉམས་པ་དང་། ནོར་དང་ལོངས་སྤྱོད་ཐམས་ཅད་ཟད་ཅིང་ཉམས་པར་
འགྱུར་བ་བདུན། གློ་བུར་དུ་དགོད་ཅིང་གློ་བུར་དུ་ངུ་བ་དང་གཏམ་མ་ངེས་པ་
སྨྱོན་པ་བཞིན་སྨྲ་བ་དང་བཞིན་འགྱུར་ཅིང་མིག་མཆི་མས་གང་ལ་གཏམ་ངན་
གྱི་གཞིར་གྱུར་ཅིང་སྨད་ཅིང་བརྙས་པའི་གནས་སུ་འགྱུར་བ་དང་བརྒྱད། རང་ཉིད་
ཕན་པའི་ལམ་དུ་མི་འཇུག་ཅིང་མ་བརྟགས་པར་མང་དུ་སྨྲ་བའི་ངག་འཆལ་འབྱུང་
ཞིང་ན་ཚོད་རྒན་པོ་བྱ་བ་ཐམས་ཅད་ལ་གོམས་པའི་དབང་གིས་ལེགས་ཉེས་ཀྱི་
བྱ་བ་ཐམས་ཅད་ཤེས་པ་ཞིག་ཀྱང་ཆང་གིས་མྱོས་ན་རང་བཞན་ཕུང་བའི་བྱ་བ་
ལ་སྦྱོར་བ་དགུ། སྔོན་ལྷ་འགའ་ཞིག་གིས་རི་རབ་ཀྱི་རྩེ་མོར་ཆང་འཐུང་བའི་
རྒྱུས་འཐབ་གཙོད་བྱེད་པས་སྤྱོད་པ་ངན་པ་རྣམས་ལྷ་རྣམས་ཀྱིས་བསྐྲད་པ་ས་
ཡི་འོག་ཏུ་གབ་པ་ལ་ལྷ་མིན་ཅེས་གྲགས་པ་ལྟར་ཆང་འཐུང་ན་ལྷ་ཡི་དཔལ་ཡང་
ཉམས་པ་དང་བཅུ། མི་བདེན་པ་ཡང་བདེན་པ་ལྟར་སྨྲ་ཞིང་བྱ་བ་མ་ཡིན་པ་ཡང་
དགའ་བཞིན་སྤྱོད་པ་སོགས་བསམ་སྦྱོར་ཕྱི་ཅི་ལོག་ཏུ་སྤྱོད་པས་སྨྱོན་པ་དང་
མཚུངས་པ་དང་བཅུ་གཅིག་གོ །ཞེས་གསུངས་སོ། །ཆང་འཐུང་ན་ཚེ་འདི་ལ་སྐྱོན་
དེ་དང་དེ་དག་ཡོད་པ་དེ་བཞིན་དུ་ཚེ་རབས་ཕྱི་མ་རྣམས་སུ་ཡང་གནོད་པ་རྒྱ་ཆེན་
འབྱུང་སྟེ། བག་མེད་པའི་དབང་གིས་བཅས་དང་རང་བཞིན་གྱི་ཁ་ན་མ་ཐོ་བའི་
ལས་རང་གིས་བྱེད་པ་དང་གཞན་ལ་བྱེད་དུ་འཇུག་པས། རྣམ་སྨིན་ཕྱི་མའི་དུས་
སུ་དམྱལ་བ་ལ་སྐྱེ་སྟེ་ལོ་གྲངས་སྟོང་ཕྲག་མང་པོའི་བར་དུ་དམྱལ་བའི་སྲུང་མ་
རྣམས་ཀྱིས་ཁྲོ་ཆུ་ཁོལ་མའི་ནང་དུ་འཚེད། ཆུ་བོ་རབ་མེད་པའི་ནང་ལ་བསྒྱུར།
149



དྲང་སྲོང་རྒན་པོའི་ཆིག་ལབ།
ལྕགས་བཞུས་དང་ཟངས་བཞུས་ཀྱིས་མགྲིན་པ་ནས་འོག་སྒོའི་བར་གཤལ་ཏེ་
ནང་ཁྲོལ་རྣམས་བསྲེག་པའི་སྡུག་བསྔལ་དཔག་ཏུ་མེད་པར་ཡུན་རིང་དུ་ཉམས་
སུ་མྱོང་དགོས། མཐར་མི་ལུས་ཞིག་ཐོབ་ན་ཡང་བདག་འབྲས་ཡུལ་ཡིད་དུ་མི་
འོང་བར་སྐྱེ། རྒྱུ་མཐུན་བླུན་ཤིང་ལྐུགས་པ་དང་། གཉིད་དང་གཏི་མུག་མང་བ།
ཁྲེལ་དང་ངོ་ཚ་མེད་པ། སེར་སྣ་དང་ཕྲག་དོག་ཆེ་བར་འགྱུར་བ་ཡིན་ཏེ། བསླབ་
པ་ལྔ་ཡི་ཕན་ཡོན་བསྟན་པའི་མདོ་ལས། ཆང་འཐུངས་པ་ནི་ཚ་བའི་དམྱལ་བར་
ལྟུང་ཤིང་སྐྱེ་བར་འགྱུར་རོ། །དེར་ལྟུང་བའི་སེམས་ཅན་ནི་ལོ་སྟོང་ཕྲག་མང་པོར་
འཚེད་པར་འགྱུར་རོ། །དེ་ནས་ཕྱིར་ཕྱུང་ནས་ཆུ་བོ་རབ་མེད་པའི་ངོགས་སུ་སྒྱུར་
བར་བྱེད་དོ། །གང་དུ་ཡང་འགྲོ་ས་མེད་པར་ཡང་དང་ཡང་དུ་སྐྱལ་བར་བྱེད་དོ།།
དེར་དམྱལ་བའི་སྲུང་མ་རྣམས་ཀྱིས་མཆིལ་པས་ཉ་འདོན་པ་ལྟར། ལྕགས་བསྲེགས་
ཀྱི་ས་གཞི་ལ་རྡེབ་པར་བྱེད་དོ། །འདི་ལྟར་སྒྲོགས་ཏེ། ཀྱེ་སྐྱེ་བུ་ཁྱོད་ཅི་འདོད།
ཇོ་བོ་སྐོམ་མོ། དམྱལ་བའི་སྲུང་མ་དེས་ལྕགས་འབར་བའི་ལྕགས་ཀྱུས་ཁ་ཕྱེ་སྟེ་
ལྕགས་བཞུས་པའི་ཁུ་བ་བླུད་པར་བྱེད་དོ། །དེ་ལ་དེ་ཡི་མཆུ་སྲེག་གོ །མགྲིན་
པ་ཡང་སྲེག་གོ །བྲང་སྲེག་གོ །རྒྱུ་མ་སྲེག་གོ །སྙིང་ཡང་སྲེག་གོ །བཤང་ལམ་
ན་མར་འཐོན་པར་བྱེད་དོ། །དེ་རྣམས་ཀྱིས་སྡུག་བསྔལ་མྱོང་བ་བྱེད་ཅིང་། དུ་
ལ་འགྲེལ་བར་བྱེད་དོ། །དེའི་དུས་སུ་ཡང་འཆི་བར་ནི་མི་འགྱུར་ཏེ། ཇི་སྲིད་ཀྱི་
བར་དུ་སྡིག་པའི་ལས་ཀྱི་འབྲས་བུ་མྱོང་བར་བྱེད་དོ། །དེ་སྲིད་དུ་དེ་རྣམས་ཀྱིས་
རྣམ་པར་སྨིན་པའི་ཚོར་བ་མྱོང་བར་བྱེད་དོ། །དེ་ཡི་ཕྱིར་བཅོམ་ལྡན་འདས་ཀྱིས་
བཀའ་སྩལ་བ། ཚ་ཞིང་རྩུབ་པའི་ཆུ་བོ་ནི། །རབ་མེད་ཤིན་ཏུ་བགྲོད་པར་དཀའ།།
ལྕགས་ཀྱི་པད་མའི་འདབ་མ་རྣམས། །འདབ་མ་རྣོ་བའི་སྟེང་དུ་འགྲེ། །ཆུ་བོ་
144



འཚེ་མེད་ཞི་བའི་སློབ་སྟོན། .
རབ་མེད་གཞི་མེད་པར། །ཆོས་མིན་ཇི་ལྟར་སྤྱོད་པར་འགྱུར། །གང་ཞིག་ཆང་
འཐུང་བ་དེ་ནི། །སྡིག་པ་ཆུང་བ་མ་ཡིན་ནོ། །དེར་མི་གྱུར་ཀྱང་རྟག་ཏུ་རྗེད་ངེས་
པ་དང་། ལུག་ལྟར་ལྐུགས་པ་དང་། ཤེས་རབ་འཆལ་བ་དང༌། རིག་པ་མི་ཤེ་
པ་དང་། རྟག་ཏུ་གཉིད་དུ་འགྲོ་བ་དང་། བློ་གྲོས་དམན་པ་དང་། གཏི་མུག་ཆེ་
པ་དང་། འཇིགས་པ་དང་། སྐྲག་པར་འགྱུར་བ་དང་། དོགས་པར་འགྱུར་བ་
དང༌། ཕྲ་མ་ཅན་དང་། ཚིག་མི་བརྟན་པ་དང་། སེར་སྣ་ཅན་དང་། ཕྲག་དོག་
ཅན་དང༌། ངེས་པ་མི་འབྱུང་བ་དང་། ངོ་ཚ་མེད་པ་དང་། ཁྲེལ་མེད་པ་དང་།
ཤེས་རབ་ཆུང་བ་དང༌། དགེ་བའི་ཆོས་རྣམས་མི་རིག་པ་སྟེ། སྐྱེ་བ་ལྔ་བརྒྱར་
གནོད་སྦྱིན་སྐྱེ། །སྐྱེ་བ་ལྔ་བརྒྱར་ཁྱི་དང་ནི། །མཐའ་ཡས་སྨྱོན་པ་སྐྱེ་བར་འགྱུར།།
ཆང་འཐུང་ཉེས་པའོ། །མྱོས་པ་འགྱུར་བའི་ཆང་གི་བཏུང་བའི་རྣམ་པར་སྨིན་
པའོ། །ཞེས་གསུངས་སོ། །དེས་ན་ངན་སོང་གི་སྡུག་བསྔལ་ལ་འཇིགས་ཤིང་།
མཐོ་རིས་ཀྱི་བདེ་བ་ཐོབ་པར་འདོད་ན་ཆང་རྩ་བ་ནས་སྤོང་དགོས་པ་ཅི་བཤད།
ཚེ་འདིར་ཐོབ་གོ་ས། མཚན་སྙན་གྲགས། ཁེ་རྒྱལ་ཁ། རྒྱུ་ལོངས་སྤྱོད། བློ་ཤེས་
རབ། ཁྲེལ་ངོ་ཚ་རྣམས་ཡོད་དགོས་ན་ཡང་མྱོས་བྱེད་ཅི་ནས་ཀྱང་སྤོང་བར་བྱོས་
ཤིག འོ་ཆང་འཐུང་བ་ལ་ཉེས་པར་དེ་དག་ཡོད་པ་བདེན་མོད། ཆང་སྦྱོར་ཞིང་
འཚོང་བ་དང་ཆང་དང་ཆང་གི་རིན་བྱིན་པ་ལ་ཉེས་པ་མེད་དམ་ཞེ་ན། ཡོད་དེ་
ཆང་འཐུང་བ་དང་ར་རོ་བ་ལ་བརྟེན་ནས་བྱུང་བའི་ནད་ན་ཚ། གཏམ་མི་ཁ། རྐྱེན་
ཆག་སྒོ། གྱོང་བུག་ཁ། སྡུག་སྡིག་པ་རྣམས་ཀྱི་རྩ་བ་ཆང་འཚོང་བ་དང་སྦྱིན་པ་
འདི་ཉིད་ཡིན་པས། མདོ་དྲན་པ་ཉེར་བཞག་ལས། ཆང་འཚོང་བ་ནི་ཆུ་མང་བ་
བྱེད་ལ་རིན་ཐང་གཞན་ཡིན་ན་གཞན་དུ་འཚོང་སྟེ་དེ་ལ་སྐྱོན་ཁ་ན་མ་ཐོ་བ་བརྫུན་
15



དྲང་སྲོང་རྒན་པོའི་ཆིག་ལབ།
དང༌། མ་བྱིན་པར་ལེན་པ་དང་། ཆང་འཐུང་བ་དེ་དག་བྱུང་ངོ༌། །དེ་ལུས་དང་
བྲལ་ནས་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་མེའི་ཕྱེ་མ་སྲིན་བུ་སྐྱེ་
བ་འགྱུར་རོ། །དེ་ལ་གནོད་པ་འདི་དག་འབྱུང་བར་འགྱུར་ཏེ། འདི་ལྟ་སྟེ། ནད་
རིགས་བཞི་བརྒྱ་རྩ་བཞི་འབྱུང་སྟེ། རླུང་ལས་གྱུར་པ་བརྒྱ་རྩ་གཅིག་དང་། མཁྲིས་
པ་ལས་གྱུར་པ་བརྒྱ་རྩ་གཅིག་དང༌། བན་ཀན་ལས་གྱུར་པ་བརྒྱ་རྩ་གཅིག་དང་།
འདུས་པ་ལས་གྱུར་པ་བརྒྱ་རྩ་གཅིག་སྟེ་སེམས་ཅན་དམྱལ་བ་དག་དང་མཐུན་
པ་འབྱུང་ངོ༌། །གང་ནད་གཅིག་གིས་ཉི་མ་གཅིག་ཏུ་འཛམ་བུའི་གླིང་དང༌། བྱང་
སྒྲ་མི་སྙན་དང་། ནུབ་བ་ལང་སྤྱོད་དང་། ཤར་ལུས་འཕགས་ཀྱི་མི་དེ་དག་ཀུན་
མ་ལུས་པར་འཆི་བར་བྱེད་པའི་ནད་ཀྱི་རྣམ་པ་དེ་ལྟ་བུ་དག་སེམས་ཅན་དམྱལ་
བ་དེ་དག་ལ་འབྱུང་བར་འགྱུར་རོ། །གནོད་པ་གཞན་དག་ཡང་དང་ཡང་དུ་འབྱུང་
སྟེ༑ འདི་ལྟ་སྟེ་སེམས་ཅན་དམྱལ་བ་པ་རང་གི་ལུས་དེ་དག་ལ་སྲིན་བུ་དག་འབྱུང་
བར་འགྱུར་ཏེ། གང་པགས་པ་དང། ཁྲག་དང་། ཤ་དང༌། ཚིལ་དང་། རུས་པ་
དང༌། རྐང་དག་ལ་ཕུག་ཅིང་ཕུག་ཅིང་འཐུང་ངོ༌། །དེ་ལྟར་མགོན་མེད་པར་གཤིན་
རྗེའི་མིས་འཇིགས་ཤིང་ངུ་སྐད་འབྱིན་པ་ན་མེའི་གནོད་པ་རྣམ་པ་དུ་མ་འབྱུང་
སྟེ༑ ཇི་སྲིད་དུ་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་
དུ་མེ་དེའི་སྲེག་ཅིང་འཚེད་ལ་རབ་ཏུ་འབར་བ་བྱེད་དོ། །དེ་དག་སེམས་ཅན་
དམྱལ་བ་དེ་ལས་ཐར་བར་འགྱུར་ཏེ། ཡི་དྭགས་དང་། དུད་འགྲོ་དག་ཏུ་མ་སྐྱེས་
ལ༑ མི་རྣམས་དང་སྐལ་བ་མཉམ་པར་མི་སྐྱེས་ན། དེ་ཆང་གི་རྒྱུ་མཐུན་པའི་
འབྲས་བུས་སྡུག་བསྔལ་བ་དང་དབུལ་བར་འགྱུར་རོ། །ཞེས་དང་། སིམས་ཅན་སོ་
སོ་འཚོ་བར་བྱ་བའི་ཕྱིར་ཆང་འཐུང་བའི་ཟོང་ངམ་རིན་བྱིན་ན་དེ་ལུས་དང་བྲལ་
16



འཚེ་མེད་ཞི་བའི་སློབ་སྟོན།
ནས་ངན་འགྲོས་ལོག་པར་ལྟུང་བ་སེམས་ཅན་དམྱལ་བ་རབ་རིབ་ཀུན་བསགས་
སྐྱེ་བར་འགྱུར་རོ། །དེར་གནོད་པ་འདི་དག་འབྱུང་བ་འགྱུར་ཏེ། འདི་ལྟ་སྟེ་སེམས་
ཅན་དམྱལ་བ་དེ་ཐམས་ཅད་མུན་པ་ཡིན། དེར་གནོད་པ་མྱོང་བ་ནི་གཤིན་རྗེའི་
མི་དག་ཀྱང་མི་མངོན་ལ་འདི་དག་སུས་བྱས་ཞེས་གནོད་པ་ཡང་མི་མངོན་ཏེ་མུན་
གནག་ལས་བྱུང་བའི་མེ་ཡི་ནང་དུ་འཇུག་གོ །མེ་དེ་ཡི་འོད་ཀྱང་ཤིན་ཏུ་མི་གསལ་
བ་ཡིན་ཏེ། བར་སྐབས་སྐྲ་ཡི་རྩེ་མོ་ཙམ་ཡང་མེད་པའི་མེ་དེའི་ནང་དུ་སྲེག་ཅིང་
འཚེད་ལ་གདུངས་སོ། །ངུ་ཞིང་སྐད་འབྱིན་པ་ན་ཇི་སྲིད་དུ་སྡིག་པའི་ལས་བྱས་
ཤིང་བསགས་པ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་སོག་ལེ་
དག་གིས་ཀྱང་མགོ་ལ་སོགས་པ་ནས་རྐང་པའི་བར་དུ་ཕྱེ་མར་གཤེག་གོ །ཕྱིས་
སེམས་ཅན་དམྱལ་བ་དེ་ལས་ཐར་བ་འགྱུར་ཏེ། ཐར་ནས་ཀྱང་གལ་ཏེ་ལན་གྲངས་
གཞན་ལ་མྱོང་བར་འགྱུར་བའི་ལས་ཀྱིས་ཡི་དྭགས་དང་དུད་འགྲོ་དག་ཏུ་མ་སྐྱེས་
ལ་མི་རྣམས་དང་སྐལ་བ་མཉམ་པར་མི་སྐྱེས་ན། ལས་དེ་དང་རྒྱུ་འཐུན་པའི་འབྲས་
བུས་རྟག་ཏུ་སྐོམ་པ་དང་བཀྲེས་པའི་གདུང་བར་འགྱུར་ཞིང་། དེར་རྫས་དང་
འབྲལ་བ་འགྱུར་ལ་གང་ན་བཟའ་བཏུང་ཉུང་བའི་གླིང་དེ་དག་ཏུ་སྐྱེ་བ་འགྱུར་བ་
མཐོང་ངོ་། །གཞན་ཡང་དགེ་འདུན་གྱི་འཁོར་ལ་ཆང་བྲིམས་ན་ལུས་དང་བྲལ་ནས་
དམྱལ་བའི་སྡུག་བསྔལ་འདི་དག་མྱོང་བར་འགྱུར་ཏེ། ཕྲ་སྐམ་གྱིས་ཁ་གདངས་
བའི་ནང་དུ། ཟངས་དམར་པོ་བཀོལ་བར་རབ་ཏུ་འབར་བ་བླུགས་པས། མཆུ་དང་།
རྐན་དང༌། ལྕེ་དང་། མིད་པ་དང་། ཨོལ་གོང་དང་། གཉེ་མ་དང་། རྒྱུ་མ་དང་།
ཕོ་བ་དང༌། ལོང་ཀ་རྣམས་བསྲེགས་ནས་ཟངས་ཁུ་རོ་སྨད་དུ་འབྱུང་བར་འགྱུར་
བ་དང་། དམྱལ་བའི་སེམས་ཅན་དེའི་འོ་དོད་འབོད་ཅིང་སྨྲེ་སྔགས་འདོན་པ་ན་
147



དྲང་སྲོང་རྒན་པོའི་ཆིག་ལབ།
གཤིན་རྗེའི་མི་རྣམས་ཀྱིས། འབྲས་བུ་འདི་ལྟར་བུའི་རྒྱུ་མི་དགེ་བ་བྱབ
གེ་བ་བྱས་པས་སྨེ་
སྔགས་ཅིའི་ཕྱིར་འདོན་ཞེས་སྡིག་མོ་ཡང་ཡང་དུ་བྱེད་དོ། །ཡང་སྲ་ཞིང་མཁྲེགས་
ལ་རབ་ཏུ་འབར་བའི་རི་བོ་གཉིས་རྒྱུག་སྟེ། ཕན་ཚུན་ཕྲད་པའི་བར་ལ་དམྱལ་
བའི་སེམས་ཅན་དེ་བཙིར་སྟེ། དེའི་སྡིག་པའི་ལས་མ་ཟད་བར་དུ་ལོ་གྲངས་
འབུམ་ཕྲག་དུ་མའི་བར་དུ་ཕྱེ་མ་བཞིན་འཐག་གོ །དེ་ནས་ཐར་ནས་སྐྱབས་འདོད་
པ༑ མགོན་འདོད་པ། དཔུང་གཉེན་འདོད་པའི་དམྱལ་བའི་སེམས་ཅན་དེ་དག་
གཞན་དུ་རྒྱུག་པ་ན་གཤིན་རྗེའི་མི་གཞན་དང་ཕྲད་ནས་ལྕགས་ཀྱི་རྫ་མ་འཇིགས་
སུ་རུང་བའི་ནང་ལ་ཁ་ཐུར་དུ་སྦུབ་སྟེ། ལོ་གྲངས་དུ་མའི་བར་དུ་བཅུག་གོ །དེ་
ནས་ཐར་ནས་སྐྱབས་དང་། མགོན་དང་། དཔུང་གཉེན་འདོད་པ་དེ་དག་གར་
བབ་བབ་ཏུ་འབྲོས་པ་ན་ལྕགས་ཀྱི་ཁ་རབ་ཏུ་འབར་བ་དག་གིས་བཟུང་ནས་ཡན་
ལག་དང་། གནད་དང་ཚིགས་རྣམས་ལན་བརྒྱ་སྟོང་མང་པོའི་བར་དུ་ཟའོ། །དེ་
ནས་ཐར་ཡང་དམྱལ་བའི་སེམས་ཅན་དེ་གར་བབ་བབ་ཏུ་འབྲོས་ཏེ། བཀྲེས་པ་
དང༌། སྐོམ་པས་གདུངས་བ་ན་རྒྱང་རིང་པོའི་སར་ཆུ་མཚོ་དྭངས་ཤིང་ཡིད་དུ་
འོང་བ་ཞིག་ཡོད་པར་མཐོང་སྟེ་དེ་དག་དེར་བརྒྱུགས་པ་དང༌། དེ་དག་ཀྱང་རོ་
ཉེ་རབ་ཏུ་བསྐོལ་བས་གང་བ་ཡིན་ཏེ། དེར་ཁྲུས་བྱ་བའི་ཕྱིར་ཞུགས་པར་གྱུར་
པ་ན། དེར་ལས་ཀྱིས་བྱས་པའི་ཆུ་སྲིན་གདུག་པ་ཅན་གྱིས་བཟུང་ནས་ཁ་བུབ་
ཏུ་དྲངས་ཏེ། སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་
དུ་ལོ་འབུམ་ཕྲག་དུ་མ་ལ་རོ་ཉེ་དེའི་ནང་དུ་བསྐོལ་ལ། ཕྱིས་ལས་ཀྱིས་བྱས་པའི་
ཆུ་སྲིན་དེ་དག་ལས་ཐར་ཡང་ཚོར་བས་ཉེན་པ་སྐྱབས་མགོན་དཔུང་གཉེན་འཚོལ་
བ་དག་གར་བབ་བབ་ཏུ་འབྲོས་པ་ན་དམྱལ་སྲུང་རྣམས་ཀྱིས་འཛིན་ནས། མདུང་
18



འཚེ་མེད་ཞི་བའི་སློབ་སྟོན།
རྩེ་རབ་ཏུ་འབར་བར་དག་གིས་འབིག་པར་བྱེད་དོ། །དེ་དག་ལ་མདུང་རྩེ་དེ་
དག་བར་འགའ་རྒྱབ་ཏུ་ཕྱུང་ནས་འབྱུང་། བར་འགའ་གློ་ཕུག་ནས་འབྱུང་། བར་
འགའ་མགྲིན་པ་ནས་འབྱུང་སྟེ། ལོ་འབུམ་ཕྲག་དུ་མར་སྡུག་བསྔལ་མྱོང་ལ་ཕྱིས་
ཐར་ནས་དེ་དག་གར་བབ་བབ་ཏུ་འབྲོས་ན་དེ་དག་གིས་རྒྱང་མི་རིང་བ་ན་གྲོང་
དང་ཁྱིམ་ཕུན་སུམ་ཚོགས་པ་དང་། ཆུ་བོ་དང་སྟེང་ཀ་ཕུན་སུམ་ཚོགས་པ་མཐོང་
སྟེ༑ གྲོང་དེའི་ནང་ལ་འཇུག་གོ །གྲོང་དེ་ཐམས་ཅད་རབ་ཏུ་བསྐོལ་ལ་འབར་
བར་ཡིན་ལ་ནང་ན་ཡང་སྲོག་ཆགས་མར་ཀེ
མར་ཀོ་ཏ་ཀ་ཁ་རྡོ་རྗེ་ལྟ་བུ་ལ་མཆེ་བ་རྣོ་བ་
རྣམས་ཀྱི་གང་ཞིང༌། རང་ཉིད་ཁྱིམ་དེའི་ནང་ལ་ཞུགས་མ་ཐག ཁྱིམ་དེའི་སྒོ་
གཅོད་པར་དང་། སྲོག་ཆགས་མཆེ་བ་རྣོ་ལ་རབ་ཏུ་འབར་བ་དག་གིས་ལོ་ངོ་
འབུམ་ཕྲག་དུ་མ་ལ་ཟ་བར་བྱེད་དོ། །དེ་ལས་ཐར་ནས་ཡི་དྭགས་དང་དུད་འགྲོ་
དག་ཏུ་མ་སྐྱེས་པར་མི་རྣམས་དང་སྐལ་བ་མཉམ་པར་སྐྱེས་ན་ཡང་། ཆང་བཏུང་
བ་དང་བླུད་པ་གང་ཡིན་པ་དེའི་ཉེས་པར་བྱས་པའི་ལས་ཀྱི་རྒྱུ་མཐུན་པ་དེས།།
དེ་སེམས་འཁྲུལ་བར་འགྱུར་ཞིང་དབུལ་བ་དང་ལམ་པོ་ཆེ་དང་གཞི་མདོའི་ཚོང་
པ་དང༌། བྱིས་པ་ཐམས་ཅད་ཀྱི་བཞད་གད་བྱེད་པར་འགྱུར་ཞིང་བཞིན་གྱི་མདོག་
ངན་པ་དང༌། སོ་འབའ་ཞིག་སྣང་བ་དང་། རྐང་པ་ཤིན་ཏུ་རྡོལ་བ་དང༌། ལུས་
རྟག་ཏུ་བཀྲེས་པ་དང་སྐོམ་པས་གདུང་བ་དང་། བུ་དང་ཆུང་མ་དང་ཕ་དང་མ་
དང་གཉེན་བཤེས་རྣམས་ཀྱིས་བཏང་བར་འགྱུར་རོ། །ཞེས་སོགས་གསུངས་
སོ༑ ༑གཉིས་པ་རབ་ཏུ་བྱུང་བ་ལ་ཉེས་པ་བྱེ་བྲག་ཏུ་བཤད་པ་ནི། མདོ་ལས།
གང་ཞིག་ཆང་གི་བཏུང་བར་རྩྭ་ཡི་རྩེ་མོ་ཡན་ཆད་འཐུང་བ་དེ་ནི་ང་ཡི་ཉན་ཐོས་
མ་ཡིན་ནོ། །ང་ནི་དེའི་སྟོན་པའང་མ་ཡིན་ནོ། །ཞེས་དང་། དགེ་ཚུལ་ལྔ་བཅུ་
19



དྲང་སྲོང་རྒན་པོའི་ཆིག་ལབ།
པ་ལས། འབྲུ་བཏགས་ཕབ་དང་སྦྱར་བ་ཡི། །བཏུང་བའི་བྱེ་བྲག་འབྲུ་ཡི་ཆང་།།
སྡོང་བུ་མེ་ཏོག་འབྲས་བུ་ལས། །སྦྱར་བའི་ཁུ་བ་བཅོས་པའི་ཆང་། །དེ་ནི་མྱོས་
པ་འགྱུར་རིགས་དང༌། །སྡོམ་བརྩོན་ཕན་འདོད་མི་བཏུང་ངོ༌། །དེ་འཐུངས་ནས་
ནི་དྲན་ཉམས་ཤིང༌། །བརྟུལ་ཞུགས་ལྡན་པ་བག་མེད་འགྱུར། །བག་མེད་པ་
ལས་བརྟུལ་ཞུགས་ཉམས། །དེ་བས་སྟོན་པའི་བཀའ་དྲན་བྱ། །མྱོས་འགྱུར་ཉེས་
པ་འཕེལ་འགྱུར་བས། །རྩྭ་མཆོག་གིས་ཀྱང་མི་བཏུང་ངོ་། །ཞེས་པ་བཞིན་བསླབ་
པའི་གནས་རྣམས་མིག་འབྲས་བཞིན་སྲུང་བར་བྱེད་པའི་བཙུན་པ་བཟང་ཐག་
ཆོད་པ་རྣམས་ཀྱང་མྱོས་ཆང་གསོལ་ན་གབ་མེད་པའི་དབང་དུ་སོང་ནས་བརྟུལ་
ཞུགས་ཉམས་པར་འགྱུར་ཏེ། དྲིན་ལན་བསབ་པའི་མདོ་ལས། སྔོན་སངས་རྒྱས་
འོད་སྲུང་གི་བསྟན་པའི་མཇུག་ཏུ། དགེ་བསྙེན་ཞིག་གིས་ཆང་འཐུངས་བའི་སྐྱོན་
གྱིས་གཞན་གྱི་ཆུང་མ་ལ་འདོད་པས་འཁྲིག་པ་ཡང་སྤྱད། ཕ་རོལ་པོའི་བྱ་བོ་
བརྐུས་ནས་བསད་པ་དང་། གཞན་གྱིས་ཁྱོད་ཀྱི་དེ་ལྟ་བུ་བྱས་སོ་སྨྲ་བ་ལ་མ་
བྱས་ཟེར་ནས་བརྫུན་ཀྱང་སྨྲས་པས། མྱོས་ཆང་ཁོ་ནས་རྩ་བ་བཞི་ཀ་བརླགས་
པར་བྱས་པར་གསུངས་སོ། །གཞན་ཡང་། སྔོན་བཙུན་པ་ཞིག་གི་མདུན་དུ་བུད་
མེད་གཅིག་གིས་ལག་པ་ཡ་གཅིག་ན་ཆང་ཁྱེར་ཡ་གཅིག་གིས་ར་ཞིག་ཁྲིད་ནས་
ཡོང་སྟེ། འདི་སྐད་ཟེར་ཁྱོད་ཀྱིས་ཡང་ན་བདག་ལ་འདོད་པ་སྤྱོད། ཡང་ན་ར་
འདི་སོད། ཡང་ན་ཆང་འདི་གསོལ་དེ་དག་གཅིག་ཀྱང་མི་བྱེད་ན་ཁྱོད་ཀྱི་དྲུང་
དུ་ཁོ་མོ་འཆིའོ་ཟེར་བ་ལ། བཙུན་པས་ཡ་ར་གསོད་ན་ནི་སེམས་ཅན་འདིའི་
སྲོག་འཕྲོག་དགོས་པས་མི་འོས། ཆགས་པ་སྤྱོད་ན་སྡོམ་པ་ཉམས་འགྲོ་བས་མི་
རུང་སྙམ་ནས་ཆང་འཐུང་བ་དང་། དེ་ནས་དྲན་པ་ཇེ་མྱོས་སོང་བ་ན་བག་མེད་
150



འཚེ་མེད་ཞི་བའི་སློབ་སྟོན།
པའི་དབང་གིས་སྡིག་ལྟུང་འབྱུང་བ་ལ་གྱི་མི་སྙམ་པར་ར་ཡང་བསད། ཆང་མ་
ལ་མི་ཚངས་བ་སྤྱད་པ་ལྟ་བུའོ། །དེ་འདྲའི་གསོད་རྐུ་བརྫུན་སྤྱོད་ཀྱི་ཉེས་ཚབས་
རྒྱ་ཆེན་པོ་མ་འབྱུང་ཡང་བརྟུལ་ཞུགས་ཅན་གྱིས་མྱོས་བྱེད་གསོལ་ན། ཉམས་
རྟོགས་རྒྱུད་ལ་སྐྱེ་ལ་བར་དུ་གཅོད། ཁ་འདོན་དགེ་སྦྱོར་བྱེད་ལ་བཀག་རྡོ་བྱེད། །
ཐོས་སོགས་ཡོན་ཏན་འཕེལ་ལ་གནོད་པ་སྐྱེལ། །ཡོན་བདག་ཕོ་མོ་རྣམས་ཀྱི་
དད་པ་ལོག །བཤེས་གཉེན་ནང་མི་རྣམས་ཀྱི་བརྩེ་ཐག་ཆད། །ལྷ་དང་བླ་མ་
རྣམས་ཀྱིས་བཀའ་ཆད་ཕོག །ཆོས་སྲུང་མཐུ་རྩལ་ཅན་གྱི་སྡོངས་གྲོགས་ཉུང་། །
སྟོན་པ་ཐུགས་རྗེ་ཅན་གྱི་གསུང་དང་འགལ། །ཆོས་ཀྱི་མཆེད་པོ་རྣམས་པའི་ཞབས་
འདྲེན་བཟོ། །སྒོ་གསུམ་བདག་སྤྱོད་མི་ནུས་རང་ཚུགས་ཤོར། །སྡིག་པའི་ལས་
ལ་འཇིགས་པའི་ཁྲེལ་གཞུང་ཡས། །བྱམས་དང་སྙིང་རྗེའི་དགེ་བློ་མར་མར་
འགྲིབ། །ཚངས་སྤྱོད་སྡོམ་པ་ཉམས་ལ་ཐག་མི་རིང་། །འཇིགས་རུང་ངེས་འགྲོའི་
སྡུག་བསྔལ་མདུན་ལ་བསུ་བ་སོགས་སྐྱོན་གྱི་ཆ་དུ་མ་ཞིག་ཡོད་པས་བག་ཟོན་
མཛད་པར་ཞུ། འོ་ན་རྒྱུད་ལས་ཆང་ནི་སྤང་བ་མི་བྱ་སྟེ། ཞེས་ཆང་མི་སྤང་བ་
གསུངས་བ་དང༌། ཚོགས་ཀྱི་འཁོར་ལོའི་སྐབས་སུ་ཆང་འཐུང་བ་མ་གནང་ངམ།
དེ་བཞིན་དུ་ཆོས་འདུལ་བ་ལས་རབ་བྱུང་དང་བསྙེན་རྫོགས་ཡིན་ཡང་ནད་པ་ལ་
སྨན་པའི་ངག་བཞིན་ཆང་འཐུང་རུང་བར་གསུངས་པ་མིན་ནམ་ཞེ་ན། ཆང་བཏུང་
བའི་ནུས་པ་དང་ལྡན་པའི་སྔགས་ཀྱི་རྣལ་འབྱོར་པ་རྣམས་ཀྱིས་ཐ་མལ་པའི་ཆ་
བྱེད་དོར་རྣལ་འབྱོར་པའི་ཆ་ལུགས་འཆང་ན་ཚོགས་ཀྱི་འཁོར་ལོའི་དུས་སུ་ཆང་
གསོལ་རུང་མོད། འོན་ཀྱང་རྣལ་འབྱོར་པ་རྣམས་ཀྱིས་ཡང་གནས་མ་ངེས་པ་གང་
རུང་རུང་དང༌། དུས་མ་ངེས་པ་ནམ་ཡིན་ཡིན། གྲོགས་མ་ངེས་པ་སུ་བྱུང་བྱུང་
151



དྲང་སྲོང་རྒན་པོའི་ཆིག་ལབ།
རྩར་ཆང་གསོལ་མི་རུང་བར་གསུངས་ན། རབ་ཏུ་བྱུང་བ་རྣམས་ཀྱིས་གར་བྱུང་
དུ་གསོལ་མི་རུང་བ་ལྟ་ཅི་སྨོས། རབ་བྱུང་ཡིན་ཡང་ཆང་བཏུང་བའི་ནུས་པ་དང་
ལྡན་ཆང་གསོལ་འདོད་ཀྱི་འདུན་པ་ཡང་ཡོད་ན་ཚོགས་འཁོར་གྱི་དུས་སུ་རབ་
བྱུང་གི་ཆས་མཁན་སློབ་ལ་ཕུལ་རྣལ་འབྱོར་པའི་ཆས་སུ་ཞུགས་ནས་གསོལ་རུང་
ལ༑ རབ་བྱུང་གི་ཆས་མ་སྤོང་བཞིན་ཚོགས་འཁོར་གྱི་དུས་སུ་ཆང་བླ་མས་བསྩལ་ན་
བླ་སློབ་གཉིས་ཀའི་སྡོམ་པ་དང་དམ་ཚིག་ཉམས་པ་འགྱུར་བར་རྒྱུད་ལས་གསུངས་
པ་ཡིན་ནོ། །འོ་ན་ཆང་གསོལ་བའི་ནུས་པ་ཐོབ་ན་ཅི་ཐོབ་དགོས་སྙམ་ན། ནང་
རིམ་གཉིས་ལ་བརྟན་པ་ཐོབ་པའི་དབང་གིས་ཆང་ཇི་ཙམ་བཏུང་ཡང་མི་གཟི་བར་
རྟོགས་པའི་བོགས་འདོན་དངོས་གྲུབ་ཀྱི་རྒྱུ་རུ་འགྲོ་ན་ནུས་པ་ཐོབ་པ་ཡིན་ལ། ཐ་
མ་པར་ནང་བཞིན་ཆང་གིས་མྱོས་ན་ནུས་པ་མ་ཐོབ་པར་ཡིན་པས་སྔགས་ལུགས་
ཡིན་ཞེས་ཆང་བཏུང་བ་སོགས་སྤྱོད་པ་གུ་ཡངས་བར་བྱེད་ན་རང་ཉིད་ཀྱིས་རང་
ཉིད་སླུ་བ་ཡིན་ནོ། །ཉན་ཐོས་འདུལ་བའི་ལུགས་ལ་རབ་བྱུང་དང་བསྙེན་རྫོགས་
རྣམས་ཀྱིས་ནད་ལ་ཕན་ན་ཆང་ལན་གསུམ་དང་བཞིར་བསྐོལ་ཏེ་ཆང་གི་རོ་ནུས་
གཉིས་ཆར་མེད་པར་གྱུར་ན་འཐུང་བ་དང་། ཁ་ཡི་ནད་ལ་ཕན་ན་ཁ་གཤལ་བ་
ཙམ་རུང་ཡང་མིད་པ་ནི་གནང་བ་མེད་དེ། འདུལ་བ་ཚིག་ལེའུར་བྱས་པ་ལས།
ཁ་ཡི་ནད་ལ་འཁུར་ཕུག་ཏུ། །སྲེལ་བ་ཙམ་ལ་ཉེས་པ་མེད། །སྨན་པའི་ངག་གིས་
འཐུང་པར་ནི། །སྲོག་ལ་བབ་ཀྱང་འདོད་མི་བྱ། །ཞེས་གསུངས་སོ། །ནད་པ་
ལ་ཡང་ཆང་འཐུང་བ་མི་གནང་བར་སྤངས་སྟེ་ཅི་བྱ་ཞེ་ན། ཆང་འཐུང་བ་ལ་དགག་
བྱ་དང་དགོས་པ་གཉིས་དགག་བྱ་ཆེ་སྟེ། ཆང་འཐུང་བ་ཡིས་ནི། སྤང་གཉེན་
ནམ་སྲུང་བྱ་དང་སྲུང་བྱ་མིན་པའི་དམིགས་རྣམ་བརྗེད་དེ་མི་དྲན་དྲན་ཡང་ལུས་
152



འཚེ་མེད་ཞི་བའི་སློབ་སྟོན།
སེམས་སྡིག་ལྟུང་ཁ་ན་མ་ཐོ་བའི་ལས་ལ་ཞུགས་མ་ཞུགས་མི་བརྟག་བརྟག་ཀྱང་
ཉོན་མོངས་པ་བརྟུལ་ཡང་དག་པའི་ལམ་ལ་ཞུགས་པར་མི་བཟོད་པའི་ཕྱིར་རོ། །
སླར་སྨྲས་པ།
དུག་ལྔའི་འཚུབ་ཁ་རྒོད་པའི་སྙིགས་མ་ཡི་དུས་འདིར། །་་་་་་
མྱོས་བྱེད་ཆང་གི་ཉེས་པ་ལན་བརྒྱ་རུ་བསྒྲགས་ཀྱང་། །
བག་མེད་གཉིད་ལ་ཡོལ་བའི་བྱིས་པ་ཡི་ཚོགས་ལ། །
སྨན་པའི་སྦྲང་རྩིའི་ཐིགས་པར་འགྱུར་བ་དེ་དཀའ་མོད། །བྱེ་བ་
འདི་འབད་རྣམ་དཀར་དགེ་བའི་ལས་ལམ་འགའ་མཆིས་ན། ། ས་
འགྲོ་ཀུན་སྲིད་ལས་སྒྲོལ་བའི་རྒྱུ་ཉིད་ལ་སྨོན་ནོ། །
ཞེས་པ་འདི་ངོར་ཨེ་ཝཾ་པའི་རིང་ལུགས་དྲི་མ་མེད་པ་ཚུལ་བཞིན་དུ་སྐྱོང་བའི་བསྟི་གནས་ཝ་དགོན་བཤད་
སྒྲུབ་དཔལ་འབར་གླིང་གི་མངའ་ཁོངས་སུ་གཏོགས་པའི་བཙུན་གཟུགས་ཅན་ཟླ་བ་སྟོབས་ལྡན་འབོད་པ་
དེས་དཀར་ཕྱོགས་དགེ་བའི་ཉིན་བྲིས་པ་དགེ་བར་གྱུར་ཅིག། །།
༠༠༠
153



ཙིཏྟ་མ་ཎིའི་མཛོད།
༄༅། །ཁྱིམ་པ་དང་རབ་བྱུང་གི་སྐྱོན་ཡོན་མདོ་སྡེ་ཀུན་ལས་
བཏུས་བ་ཙིནྟ་མ་ཎིའི་མཛོད། །
| བོད་
དྲེལ་དཀར་དོན་གྲུབ་ཚེ་བརྟན།
མ་རིག་མཚན་མོའི་སྨག་རུམ་འཐིབས་བའི་ནང་། །
སྙིགས་མ་ལྔ་ཡི་སྲིན་པོས་འཇོམས་རྣམས་ལ། །
ཕན་དང་བདེ་བའི་ལམ་བཟང་གསལ་མཛད་པ། །
ཐུབ་དབང་སྲས་བཅས་གཙུག་ན་གུས་པས་མཆོད།
ཆོས་སྲིད་ནོར་གྱི་དབུལ་བ་བདག་འདྲ་བས། །
གཏམ་འདི་ངག་ནས་སྨྲ་བར་མི་འོས་ཀྱང་། །
ལྷག་བསམ་རྣམ་པར་དག་པའི་སྙིང་སྟོབས་ཀྱིས། །
བློ་གསར་རྐང་དྲུག་ཚོགས་ལ་མཆོད་སྤྲིན་བྱ། །
ཞེས་ཚིག་ཕྲེང་མཆོད་རྫ་ས་ཨུ་དུམ་དཀར་པོས་མདུན་བསུས་ཏེ། སྐབས་སུ་
བབ་པའི་གཏམ། དུས་སུ་བབ་པའི་ཆར་ཞེས་པའི་དཔེ་ལྟར་གང་ཞིག་གླེང་བར་
བྱ་བ་ནི། དེ་ཡང་ཚད་མེད་པའི་ཐུགས་རྗེ་དང་བྱིན་རླབས་ཀྱི་མངའ་བདག་སྟོན་
མཆོག་བུ་རམ་ཤིང་པ་དེ་ཉིད་དང་པོ་བསམ་པ་བྱང་ཆུབ་མཆོག་ཏུ་སེམས་བསྐྱེད།
154



འཚེ་མེད་ཞི་བའི་སློབ་སྟོན།
བར་དུ་བསྐལ་ཆེན་གྲངས་མེད་གསུམ་དུ་ཚོགས་གཉིས་རྒྱ་མཚོ་ལྟ་བུ་བསགས།
མཐར་མངོན་པར་རྫོགས་པར་སངས་རྒྱས་ཏེ། མི་མཇེད་འཇིག་རྟེན་གྱི་ཞིང་
ཁམས་འདིར་མཛད་པ་བཅུ་གཉིས་ཀྱི་ཚུལ་གྱིས་མཐའ་ཡས་པའི་སེམས་ཅན་གྱི་
ཁམས་དང་མོས་པ་སོ་སོ་ལ་བསྟེན་ནས་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གང་
ཇི་སྙེད་ཅིག་གསུངས་པ་རྣམས། མདོར་བསྡུ་ན་ལུང་རྟོགས་གཉིས་ཀྱི་ཁོངས་སུ་
མ་འདུས་པའི་ཆོས་ཞིག་མེད་དེ། །སློབ་དཔོན་དབྱིག་གཉེན་གྱིས་ཞལ་ནས།
སྟོན་པའི་དམ་ཆོས་རྣམ་གཉིས་ཏེ། །ལུང་དང་རྟོགས་པའི་བདག་ཉིད་དོ། །དེ་
འཛིན་བྱེད་པར་སྨྲ་བྱེད་དང་། །སྒྲུབ་པར་བྱེད་པ་ཁོ་ནའོ། །ཞེས་གསུངས་པ་
ལྟར་རོ། །དེ་ཇི་ལྟར་འཛིན་པའི་ཚུལ་ནི། རྟོགས་པའི་བསྟན་པ་ལ་ལམ་བསླབ་
པ་གསུམ་ཉམས་སུ་ལེན་པ་དང༌། ལུང་གི་བསྟན་པ་ལ་གཞུང་སྡེ་སྣོད་གསུམ་
ལ་འཆད་ཉན་ཚུལ་བཞིན་བྱེད་དགོས་ཏེ། སློབ་དཔོན་དེ་ཉིད་ཀྱིས། ཚུལ་གནས་
ཐོས་དང་བསམ་ལྡན་དང༌། །སྒོམ་པ་ལ་ནི་རབ་ཏུ་སྦྱོར། །ཞེས་གསུངས་སོ། །
དེ་ཡང་གདུགས་ཞབས་ཀྱི་བླ་མ། རྒྱ་ཁམས་ཀྱི་བྱ་གཏོང་། རི་ཁྲོད་ཀྱི་ཆོས་པ།
དབུ་ཚད་འཆད་པའི་དགེ་བཤེས། འདུལ་བ་འཛིན་པའི་མཁན་པོ། ངེས་མེད་
ཀྱི་གཅོད་པ། གཏོ་ཡས་ལ་བྱང་པའི་གྲོང་ཆོག་པ་སོགས་མཆོག་དམན་སུ་ཡིན་
ཡང་སྟོན་པ་ཐུགས་རྗེ་ཅན་གྱིས་ཇི་ལྟར་གསུངས་པ་བཞིན་དུ། གཞི་ཚུལ་ཁྲིམས་
རྣམ་པར་དག་པའི་རྨང་གཞིའི་སྟེང་དུ། ལུང་སྡེ་སྣོད་གསུམ་གྱི་དོན་མ་ཐོས་པ་
རྣམས་ཐོག་མར་བླ་མ་དགེ་བའི་བཤེས་གཉེན་གྱིས་མདུན་ནས་ཐོས་པར་བྱས།
ཐོས་པ་ཙམ་མ་ཡིན་པར་ཐོས་དོན་བསམ་པས་སྒྲོ་འདོགས་གཅོད། བསམ་དོན་
སྒོམ་པའི་སྒོ་ནས་ཚུལ་ཁྲིམས་དང་ཐོས་བསམ་སྒོམ་གསུམ་ཡ་མ་བྲལ་བར་ཟུང་
155



ཙིནྟ་མ་ཎིའི་མཛོད།
འཇུག་གཅིག་གྲོགས་གཅིག་གི་ཚུལ་དུ་ཉམས་ལེན་བྱེད་དགོས་ཏེ། དེ་ཡང་ཚུལ་
ཁྲིམས་ཙམ་རང་རྒྱུད་དུ་བླངས་ཀྱང་ཐོས་བསམ་སྒོམ་པའི་བྱ་བ་མེད་ན། སྲུང་
བྱ་མི་ཤེས་སྲུང་བར་རློམ་པ་མཚར། ཞེས་པ་ལྟར་སྡོམ་པ་གསུམ་གྱི་སྲུང་བྱ་རྩ་
བ་དང་ཡན་ལག་རྣམས་ཚུལ་བཞིན་དུ་མི་ཤེས་པ་མ་ཟད་བསླབ་པའི་རྐང་གྲངས་
ཙམ་དུ་མི་ཤེས་པའི་གནས་སུ་གྱུར་ཏོ། །དེས་ན་ཚུལ་ལྡན་ཡིན་ཞེས་ཁས་འཆེས་
པ་ཙམ་མ་གཏོགས་དོན་དུ་ཚུལ་འཆལ་ཉིད་དུ་འགྱུར་རོ། །ཡང་ཚུལ་ཁྲིམས་མ་
སྲུང་ཀྱང་ཐོས་བསམ་སྒོམ་པའི་བྱ་བ་བྱེད་པར་རློམ་པ་ནི། དཔེར་ན། རྨང་རྡོ་
མེད་པའི་གྱང་དང་། རས་གཞི་སོགས་མེད་པར་ལྷ་བྲིས་བྱེད་པ་དང་འདྲ་བར་
ཡིན་ཏེ། ཚུལ་ཁྲིམས་རིན་པོ་ཆེ་ནི་ཆོས་ཐམས་ཅད་ཀྱི་སྔོན་འགྲོའམ་གཞི་རྟེན་
དུ་མེད་དུ་མི་རུང་བ་ཡིན་པར་རྒྱལ་བས་གསུངས་པ་དང་། ཚུལ་ཁྲིམས་ལྡན་པའི་
གང་ཟག་གིས་ཚེ་འདི་ཕྱིའི་ལེགས་ཚོགས་གང་སྒྲུབ་ཀྱང་དཀའ་ངལ་མེད་པ་ཞིག་
འོང་ཐུབ་པ་ཡིན་ལ། ཚུལ་འཆལ་ལམ་ཁྱིམ་ན་གནས་པའི་གང་ཟག་གིས་ཚེ་འདི་
ཕྱིའི་ལེགས་ཚོགས་སྒྲུབ་ལོ་བྱས་ཀྱང་དཀའ་ངལ་དང་ལྡན་པ་མ་ཟད་ཉེས་པ་ཀུན་
གྱི་ཚང་སྒོ་འདི་ནས་བྱ་བ་གང་བྱེད་ན་ངན་སོང་གི་རྒྱུ་ཉིད་དུ་འགྱུར་བ་མ་གཏོགས་
མེད་དོ། །དེས་ན་ཁྱིམ་དུ་གནས་པ་ཉེས་པ་ཀུན་གྱི་ཚང་སྒོ་ཡིན་ཚུལ་དང་། རབ་
ཏུ་བྱུང་བ་ན་ཡོན་ཏན་ཀུན་གྱི་འབྱུང་ཁུངས་ཡིན་ཚུལ་དང་། ཚུལ་འཆལ་དང་ཚུལ་
ལྡན་གྱི་སྐྱོན་ཡོན་རྣམས་གང་ཡིན་ཞེ་ན། དེ་ནི་རིམ་པ་བཞིན་དུ་དམ་པ་དག་གི་
གསུང་གི་རྒྱབ་རྟེན་དུ་བྱས་ནས་ཉུང་ཙམ་རྗོད་ན། དང་པོ་སྲིད་པ་ཁམས་གསུམ་
འཁོར་བ་བཙོན་ཁང་ལྟ་བུའི་གནས་འདི་ལ་སྡུག་བསྔལ་དང་འགྱུར་བའི་སྡུག་
བསྔལ་དང་ཁྱབ་པ་འདུ་བྱེད་ཀྱི་སྡུག་བསྔལ་གསུམ་གྱི་རང་བཞིན་མ་གཏོགས་
156



འཚེ་མེད་ཞི་བའི་སློབ་སྟོན།
པར་བདེ་བ་སྐད་ཅིག་ཙམ་ཡང་མེད་དེ། སྐྱེ་རབས་ལས། བཙོན་ར་འདྲ་བའི་
ཁྱིམ་ལ་ནི། །ནམ་ཡང་བདེ་བར་མ་སེམས་ཤིག །ཕྱུག་གམ་ཡང་ན་དབུལ་ཡང་
རུང་། །ཁྱིམ་ན་གནས་པ་ནོར་དུ་ཆེ། །གཅིག་ནི་བསྲུངས་བས་ཉོན་མོངས་ལ། །
ཉེས་པ་ཚོལ་བས་ཤ་ཐང་ངོ༌། །ཕྱུག་གམ་ཡང་ན་དབུལ་ཡང་རུང་། །གང་ན་
བདེ་བ་མེད་གྱུར་པ། །དེ་ལ་དགའ་བ་རྨོངས་པ་ནི། །སྡིག་པའི་འབྲས་བུ་སྨིན་
པ་ཉིད། །ཅེས་པ་ལྟར་ཁྱིམ་པ་རྣམས་ནོར་ཕྱུག་ན་དེ་ཉམས་ཀྱིས་དོགས་ན
གས་ནས་
བསྲུང་དགོས་པ་དང༌། དབུལ་ན་ཤ་ཐང་ཐང་དུ་ཚོལ་དགོས་པའི་སྡུག་བསྔལ་
ཡོད་ལ། ཁྱིམ་ན་དོན་ལ་བདེ་བ་མེད་ཀྱང་རྨོངས་པས་བདེ་བར་འཛིན་པ་ལས་
ངན་གྱི་འབྲས་བུ་ཡིན་པར་གསུངས་ཏེ། ཡང་དེ་ཉིད་ལས། ཁྱིམ་གྱི་སོ་ནམ་བྱས་
ན་ནི། །བརྫུན་དུ་མི་སྨྲར་མི་རུང་ཞིང་། །ཕ་རོལ་ཉེས་པ་བྱེད་པ་ལ། །ནན་ཏུར་
མི་བྱར་མི་རུང་ངོ་། །གལ་ཏེ་ཆོས་སྤྱོད་ཁྱིམ་གྱི་སོ་ནམ་འཚོལ། །ཁྱིམ་ལ་ཕྱོགས་
ན་ཆོས་ཀྱང་ག་ལ་འགྲུབ། །ཆོས་ཀྱི་ལས་ནི་རབ་ཏུ་ཞི་བ་ཡིན། །ཁྱིམ་ཀྱི་དོན་
ནི་དྲག་ཤུལ་ཅན་གྱིས་འགྲུབ། །དེ་བས་ཆོས་དང་འགལ་བའི་སྐྱོན་ཡོད་ཕྱིར། །
བདག་ལ་ཕན་འདོགས་སུ་ཞིག་ཁྱིམ་ན་གནས། །ཞེས་དང་། དྲེགས་དང་ང་རྒྱལ་
གཏི་མུག་སྦྲུལ་གྱི་ཚང་། །རབ་ཏུ་ཞི་བ་དགའ་དང་བདེ་འཇིག་པ། །སྡུག་བསྔལ་
མི་བཟོད་མང་པོའི་གནས་གྱུར་ཁྱིམ། །ཁུང་དང་འདྲ་བར་སུ་ཞིག་གནས་པར་
བྱེད། །ཅེས་ཁམས་གསུམ་འཁོར་བའི་ཁྱིམ་དུ་གནས་པ་ན་རང་གི་ངང་གིས་
ཆོས་དང་འགལ་བས། དེར་ཆོས་སྒྲུབ་ལོ་བྱས་ཀྱང་རྣམ་དག་ཞིག་མི་འོང་ཞིང་།
ཁྱིམ་གྱི་གནས་ནི་སྦྲུལ་གྱི་ཁུང་ལྟར་ཉེས་པ་ཀུན་གྱི་ཚང་ཡིན་པར་གསུངས་ཏེ།
གཞན་ཡང་དྲག་ཤུལ་ཅན་གྱིས་ཞུས་པར། བྱུང་བ་སུན་འབྱིན་པ། དགེ་བའི་སྡོང་
157



ཙིཏྟ་མ་ཎིའི་མཛོད།
པོ་སྐྱེལ་བར་བྱེད་པ་སྟེ། དེའི་ཕྱིར་ཁྱིམ་ཞེས་བྱའོ། །ཞེས་སོགས་ཉེས་དམིགས་
མང་དུ་གསུངས་པ་དང་། ཆོ་འཕྲུལ་ཆེན་པོ་བསྟན་པའི་མདོ་ལས་ཀྱང་། འདོད་
པ་དག་ནི་རབ་ཏུ་བསྟེན་བྱེད་ཅིང༌། །བུ་དང་ཆུང་མ་དག་ལ་སྲེད་བསྐྱེད་ནས། །
སྨད་པར་བྱ་བ་ཁྱིམ་ལ་བསྟེན་པ་དེས། །བླ་མེད་བྱང་ཆུབ་དམ་པ་གཞར་མི་ཐོབ།།
གང་དག་ཁྱིམ་ན་གནས་པར་བྱེད་བཞིན་དུ། །བྱང་ཆུབ་དམ་པ་མཆོག་འདི་ཐོབ་
པ་ཡི། །སངས་རྒྱས་གང་ཡང་སྔོན་ཆད་མ་བྱུང་སྟེ། །མ་འོངས་པ་ན་མི་འབྱུང་
གནས་པ་མེད། །ཅེས་གསུངས་སོ། །གཞན་ཡང་སྟོང་འཁོར་ལོས་བསྒྱུར་བའི་
རྒྱལ་སྲིད་ལྟ་བུ་ཞིག་ཐོབ་པ་ལ་སྡུག་བསྔལ་མེད་དོ་སྙམ་ན། ཡོད་དེ། དེ་ནི་ཚེར་
མའི་དོང་དང་མི་གཙང་བའི་འདམ་རྫབ་དང་ཐར་བའི་སྲོག་གཅོད་ལྟ་བུའི་འདི་
ཕྱི་གཉིས་མེད་བྱེད་པས་སྡུག་བསྔལ་གྱི་རང་བཞིན་ཡིན་པར་གསུངས་ཏེ། དེ་
ཡང་སློབ་དཔོན་ཛེ་ཏ་རེས་ཞལ་ནས། འདི་ལྟར་ལྷ་ཡུལ་འདོད་པ་རབ་ཏུ་ཡིད་
འཕྲོག་བྱེད་པ་དང༌། །འཁོར་ལོས་བསྒྱུར་བའི་འབྱོར་བའང་དམ་པས་ཚེར་མའི་
དོང་འདྲར་གསུངས། །ཞེས་དང་། རྒྱལ་སྲིད་མི་གཙང་འདམ་རྫབ་ཆེན་པོ་ཡིན། །
རྒྱལ་པོ་བདུད་ཀྱིས་གཅེས་མིང་ཆེན་པོ་ཡིན། །ཞེས་དང་། ཨ་ཝ་དྷུ་ཏི་པས་ཀྱང༌།
རྒྱལ་སྲིད་འབྱོར་བ་དུག་གི་མཚོ་དང་འདྲ། །འཐུང་བ་ཙམ་གྱིས་ཐར་བའི་སྲོག་
རྩ་གཅོད། །རྒྱལ་སྲིད་འབྱོར་བ་མེ་ཡི་འོབས་དང་འདྲ། །བརྒལ་བ་ཙམ་གྱིས་
སྡུག་བསྔལ་བསྐྱེད་པར་བྱེད། །ཅེས་གསུངས་ཤིང་། འདུལ་བ་ལུང་དུ། རྒྱལ་
བུ་གཞོན་ནུ་ཆུ་སྐྱེས་ཀྱི་ལོ་རྒྱུས་སྐབས་སུ། སྔོན་ལོ་དྲུག་ཅུའི་བར་དུ་རྒྱལ་སྲིད་
བསྐྱངས་བས་བསྐལ་བ་དྲུག་ཅུའི་བར་དུ་དམྱལ་བའི་སྡུག་བསྔལ་མྱོང་ཚུལ་དྲན་
ནས། ནགས་ན་ཤིང་ཤུན་རྩ་གྱོན་ཅིང་། །རྩ་བ་འབྲས་བུ་འཆའ་བ་དང་། །རི་
158



འཚེ་མེད་ཞི་བའི་སློབ་སྟོན།
དྭགས་གདུག་པ་རྣམས་དང་ནི། །ལྷན་ཅིག་གནས་པ་མཆོག་ལེགས་ཀྱིས། འཇིག་
རྟེན་ཕ་རོལ་འཇིག་བགྱིད་པའི། །མཁས་པས་རྒྱལ་སྲིད་སླད་དུ་ནི། །གསོད་
དང་འཆིང་དང་བརྡེག་པ་དག །བགྱིད་པ་དེ་ལྟར་མ་ལགས་ཀྱིས། །ཞེས་སོགས་
གསུངས་སོ། །དེས་ན་ཁམས་གསུམ་འཁོར་བ་མཐོ་མན་གང་དུ་སྐྱེ་ཀྱང་ཉེས་པ་
ཀུན་གྱི་འབྱུང་ཁུངས། སྡུག་བསྔལ་ཀུན་གྱི་རང་བཞིན། ཐར་བའི་སྲོག་རྩ་གཅོད་
པའི་གཤེད་མ་ལྟ་བུ་ཡིན་པར་དེ་ནི་སྡར་མའི་པང་དུ་སྦྲུལ་ལྷུང་བ་དང་། སྒེག་
མོའི་མགོ་ལ་མེ་ཤོར་བ་བཞིན་དུ་ད་ལྟ་ཉིད་དུ་སྤོང་ནས་ཐར་བའི་བདེ་འབྲས་
འཚོལ་བར་བྱེད་པ་ནི་གལ་ཤིན་ཏུ་ཆེའོ། །འོ་ན་ཁམས་གསུམ་འཁོར་བ་གང་དུ་
གནས་ན་སྡུག་བསྔལ་ལྕགས་ཀྱུའི་རང་བཞིན་ཡིན་ན། ཐར་བའི་བདེ་འབྲས་ཀྱི་
རྒྱུ་ཉིད་དུ་གྱུར་བའི་རབ་ཏུ་བྱུང་བ་ལ་ཡོན་ཏན་ནམ་ཕན་ཡོན་ཇི་ལྟར་ཡོད་པ་དེ་
ཚུལ་བཞིན་དུ་རྗོད་དགོས་པ་ནི་དངོས་པོ་སྟོབས་ཤུགས་ཀྱི་གྲུབ་བོ། །ཡིན་ན་
ཡང་སངས་རྒྱས་ཀྱིས་བཀའ་རྒྱ་ཆེ་ལ་ལུང་གྲངས་མང་བར། ཤེས་མེད་བདག་
ལྟ་བུ་ནི་སྐྱེས་སྦྱང་གི་ཤེས་རབ་སྡོང་པོ་ཆེས་ཕྲ་ཞིང་། ཤེས་རིག་གི་འདབ་ལག་
མ་རྒྱས་པས་ཚུལ་བཞིན་དུ་བཤད་པར་ནུས་པ་མ་མཆིས་ཀྱང་། རང་བློའི་ནུས་
པ་གང་ཡོད་དུ་སྒྲོ་སྐུར་དང་བྲལ་ཏེ་ཅུང་ཟད་རྗོད་ན།
ཁམས་གསུམ་འཁོར་བ་དུག་སྦྲུལ་གྱི་ཚང་། སྲིན་མོའི་གླིང་། མུན་ནག་གི་
བཙོན་དོང་ལྟ་བུ་བལྟས་ནས། དེ་ལས་ཐར་བ་འདོད་པའི་ངེས་འབྱུང་གིས་ཀུན་
ནས་སློང་སྟེ་ཁྱིམ་ནས་ཁྱིམ་མེད་པར་རབ་ཏུ་བྱུང་ན་དེ་ལ་ཡོན་ཏན་ནམ་ཕན་ཡོན་
བསམ་གྱི་མི་ཁྱབ་པ་འབྱུང་སྟེ། འདུལ་བ་ལུང་ལས། ཕན་ཡོན་ལྔ་མཐོང་བའི་
མཁས་པས་རབ་ཏུ་བྱུང་བར་མོས་པ་འོས་ཏེ། དྲན་དང་མངགས་གཞུག་དང་བཀོལ་
159



ཙིཏྟ་མ་ཎིའི་མཛོད། །
བ་དང་རང་དབང་མེད་ཅིང་དགའ་མགུར་འགྲོར་མེད་པ་དག་གིས་མཆོད་པ་དང་
བསྟོད་པར་བྱ་བ་འགྱུར་བ་དང་། མྱ་ངན་ལས་འདས་པ་གྲུབ་པ་དང་། བདེ་བ་
བླ་ན་མེད་པ་ཐོབ་པ་དང༌། མྱང་འདས་དེ་ཐོབ་པ་ལས་ཉམས་ཀྱང་ལྷར་སྐྱེ་བ་
དང༌། སངས་རྒྱས་ཀྱི་ཉན་ཐོས་སྐྱེས་བུ་དམ་པར་ཡང་དག་པ་སོང་བ་མཆོག་རྣམས་
ཀྱིས་རྣམ་གྲངས་དུ་མས་རབ་ཏུ་འབྱུང་བར་བསྔགས་པ་མཐོང་བས་མཁས་པས་
རབ་ཏུ་བྱུང་བར་མོས་པ་བྱ་བ་འོས་པ་ཉིད། ཅེས་དང༌། དགའ་བོ་རབ་ཏུ་བྱུང་
བ་ལས། སྟོང་གསུམ་གྱི་སེམས་ཅན་ཐམས་ཅད་ཀྱིས་བསྐལ་བའི་བར་དུ་བུ་
དང་ཆུང་མ་སྦྱིན་པ་གཏོང་བའི་བསོད་ནམས་བས་རབ་ཏུ་བྱུང་བའི་བསམ་པས་
དགོན་པར་གོམ་པ་གཅིག་བོར་བ་བསོད་ནམས་ཆེ་ཞེས་སོགས་གསུངས་ཤིང་།
ཆོ་འཕྲུལ་ཆེན་པོ་བསྟན་པའི་མདོ་ལས་ཀྱང་། གང་དག་སྟོང་ཆེན་བསོད་ནམས་
དེ་དག་ཀུན། བྱང་ཆུབ་ཕྱིར་ནི་རབ་ཏུ་ཞུགས་གྱུར་ཅིང་། མ་ཞུམ་སེམས་ཀྱི་
བསྐལ་བ་རྫོགས་གྱུར་ཅིང་། །བུ་དང་ཆུང་མ་སྦྱིན་པ་བྱིན་པ་བས། །གང་གིས་
བྱང་ཆུབ་ཏུ་ནི་སེམས་བསྐྱེད་ནས། །དེ་བཞིན་བཤེགས་པའི་རྗེས་སུ་བསླབ་པ་
དང༌། །རབ་བྱུང་སེམས་ཀྱིས་གོམ་པ་གཅིག་བོར་བ། དེ་ནི་དེ་བས་བསོད་ནམས་
ཁྱད་པར་འཕགས། །ཞེས་དང་། རབ་ཏུ་བྱུང་ནས་ཆོས་སྤྱོད་ཅི་འདྲ་བ། །ཟས་
དང་སྐོམ་དང་དེ་བཞིན་གོས་རྣམས་དང་། །མེ་ཏོག་སྤོས་དང་འཕྲེང་བ་རྣམས་
ཀྱིས་ནི། །ཁྱུ་མཆོག་རྣམས་ལ་བསྙེན་བསྐུར་བྱས་མི་འགྱུར། །ཞེས་དང་། རབ་
བྱུང་དེ་བཞིན་གཤེགས་པ་ཐམས་ཅད་ཀྱིས། །རབ་ཏུ་བསྟོད་ཅིང་བསྔགས་ལ་
བསྐུར་བ་སྟེ། །གང་གིས་སངས་རྒྱས་ཀུན་ལ་མཆོད་འདོད་པ། །རྒྱལ་བའི་བསྟན་
ལ་རབ་བྱུང་གཟུང་བར་བགྱི། །ཞེས་གསུངས་ཤིང་། རབ་བྱུང་རྣམས་ནི་རང་
160



འཚེ་མེད་ཞི་བའི་སློབ་སྟོན།
གི་ངང་གིས་འདོད་ཡོན་ལ་ཆགས་བྲལ་བྱེད་ནུས་པའི་དབང་གིས་བྱང་ཆུབ་དམ་
པ་རྙེད་སླ་བ་དང་། དུས་གསུམ་གྱི་སངས་རྒྱས་མཆོག་གི་སྤྲུལ་སྐུའི་རྟེན་ཅན་ཐམས་
ཅད་ཀྱང་རབ་ཏུ་བྱུང་བའི་རྟེན་ལ་སངས་རྒྱས་ཤིང་རྒྱལ་བར་གསུངས་སོ། །རིན་
པོ་ཆེའི་ཕུང་པོ་ཞེས་པའི་མདོ་ལས། སྟོང་གསུམ་གྱི་སེམས་ཅན་བྱང་སེམས་ཁྱིམ་
པར་གྱུར་པ་དེ་ཐམས་ཅད་འཁོར་ལོས་བསྒྱུར་བ་ཤ་སྟག་ཏུ་གྱུར་ནས། དེ་རེ་
རེས་ཀྱང་སྣོད་རྒྱ་མཚོ་ཆེན་པོ་ཙམ་དང་སྙིང་པོ་རི་རབ་ཙམ་གྱི་མར་མེ་སྦྱར་ཏེ་དེ་
བཞིན་གཤེགས་པའི་མཆོད་རྟེན་ལ་མཆོད་པ་བས། བྱང་སེམས་རབ་བྱུང་གཅིག་
གིས་འབྲུ་མར་གྱི་བརྐུས་པའི་མར་མེའི་སྙིང་པོ་ཞིག་མཆོད་རྟེན་གྱི་དྲུང་དུ་འཛིན་
པར་བསོད་ནམས་ཆེ་བར་གསུངས། འདིའི་མཆོད་ཡུལ་དང་སེམས་བསྐྱེད་
སོགས་ལ་ཁྱད་པར་མེད་ཀྱང་རྟེན་རབ་བྱུང་ཡིན་མིན་ཁྱད་པ་གྱི་དེ་ལྟར་བྱུང་ངོ༌། །
དེའི་ཕྱིར་མདོ་སྡེ་རྒྱན་ལས། རབ་ཏུ་བྱུང་བའི་ཕྱོགས་དག་ནི། །ཡོན་ཏན་ཚད་
མེད་རྣམས་དང་ལྡན། །དེ་ལྟས་སྡོམ་བརྩོན་ཁྱིམ་པ་ནི། །བྱང་ཆུབ་སེམས་དཔའ་
ལས་ཁྱད་འཕགས། །ཞེས་གསུངས་སོ། །རབ་ཏུ་བྱུང་བའི་གང་ཟག་ནི་འཇིག་
རྟེན་ལྷ་མི་ཀུན་གྱིས་མཆོད་གནས་སུ་བཀུར་བར་བྱེད་པ་སོགས་ཡོན་ཏན་བསམ་
བརྗོད་ལས་བྲལ་བ་ཞིག་འབྱུང་ལ། དེས་ན་བདེ་འབྲས་ཐོབ་འདོད་ཡོད་པའི་
ཤེས་ཡོན་ཅན་རྣམས་ཀྱིས་རབ་ཏུ་བྱུང་རྒྱུ་ནི་ཤིན་ཏུ་གལ་ཆེའོ། །འོན་ཀྱང་རབ་
ཏུ་བྱུང་ཕན་ཆད་ནི་ཚུལ་ཁྲིམས་རིན་པོ་ཆེ་ཚུལ་བཞིན་དུ་བསྲུང་དགོས་ལ། དགེ་
སློང་རབ་གཅེས་ལས། ལ་ལའི་ཚུལ་ཁྲིམས་བདེ་བ་སྟེ། །ལ་ལའི་ཚུལ་ཁྲིམས་
སྡུག་བསྔལ་ཡིན། །ཚུལ་ཁྲིམས་ལྡན་ན་བདེ་བ་སྟེ། །ཚུལ་ཁྲིམས་འཆལ་བ་སྡུག་
བསྔལ་ལོ། །ཞེས་པ་ལྟར་དེ་ཚུལ་བཞིན་དུ་བསྲུང་ན་ཚེ་འདི་ཕྱིའི་ལེགས་ཚོགས་
161



ཙིནྟ་མ་ཎིའི་མཛོད།
མ་ལུས་པ་འབྱུང་བའི་རྒྱུའམ་ཡོན་ཏན་ཐོབ་པ་དང་། མ་བསྲུང་ན་ཚེ་འདི་ཕྱིར་
ཕུང་བ་བྱེད་པའི་རྒྱུའམ་ཉེས་དམིགས་བསམ་གྱི་མི་ཁྱབ་པ་ཞིག་འབྱུང་སྟེ། འདུལ་
བ་ལུང་ལས། ཚུལ་ཁྲིམས་འཆལ་བའི་ཉེས་དམིགས་བཅུ་གསུངས་ཏེ། དེ་ཡང་
སྟོན་པ་སངས་རྒྱས་ཀྱིས་སྨད་པ་དང༌། ལྷ་རྣམས་ཀྱིས་ཆོམ་རྐུན་པ་ལ་སོགས་
པའི་ཐ་སྙད་ཀྱིས་སྨད་པ་དང༌། ཚུལ་བཞིན་ཡིད་ལ་བྱེད་པའི་ཚེ་བདག་ཉིད་ཀྱིས་
སྨད་པ་དང་། ཆོས་ཉིད་ཀྱིས་སྨད་པར་འོས་པ་དང་། ཕྱོགས་དང་ཕྱོགས་མཚམས་
སུ་མི་སྙན་པ་འཕེལ་བ་དང༌། ཆོས་མ་ཐོས་པ་ཐོས་པར་མི་འགྱུར་བ་དང་། སྔར་
ཐོས་པ་རྣམས་བརྗེད་པར་འགྱུར་བ་དང་། ས་ལམ་གྱི་རྟོགས་པ་རྒྱུད་ལ་སྐྱེ་བར་
མི་འགྱུར་བ་དང་། འགྱོད་བཞིན་དུ་འཆི་ཞིང་ཤི་ནས་ངན་འགྲོར་འགྲོ་བའོ། །
གཞན་ཡང་སྙིགས་དུས་ཀྱི་དགེ་སློང་རྣམས་བྱེ་མའི་སྒྲོ་བ་ཁ་ཐུར་བསྟན་ལྟར་ཤི་
མ་ཐག་ཏུ་དམྱལ་བར་སྐྱེ་བ་དང་། དེ་དག་ལ་བསྙེན་བཀུར་བྱེད་པའི་ཡོན་བདག་
རྣམས་ལྷར་མི་སྐྱེ་བར་མདོ་དྲན་པ་ཉེར་བཞག་ལས་གསུངས་ཤིང་། དགེ་སྦྱོང་
ལྟ་བ་མ་ཉམས་པ་ཚུལ་ཁྲིམས་ཉམས་པ་རྣམས་ཀླུའི་འཁོར་དུ་སྐྱེ་བར་ཀླུའི་རྒྱལ་
མཚོས་ཞུས་པ་ལས་གསུངས་སོ། །ཡང་དགེ་སློང་ལ་རབ་ཏུ་གཅེས་པ་ལས།
ཡང་དག་མ་ཡིན་ཅིག་ཤོས་ནི། །ལྷུང་བཟེད་ལ་སོགས་རབ་འབར་བས། །དམྱལ་
བར་ཁྲོ་ཆུ་ལྟ་བུར་ནི། །བསྐལ་བ་སྟོང་ཕྲག་བཞི་རུ་འཚེད། །ཅེས་སོ། །དེ་བཞིན་
དུ་བསླབ་པ་ལྷོད་ཅིང་མི་སྡོམ་པ་དགེ་སྦྱོང་གི་རྟགས་མ་གུས་པས་འཆང་བ་རྣམས་
ཉི་ཚེ་བའི་དམྱལ་བར་དགེ་སྦྱོང་གི་གཟུགས་ཅན་དུ་སྐྱེ་ནས། ཆོས་གོས་དང་ལྷུང་
བཟེད་མལ་ཆ་སོགས་ཐམས་ཅད་མེ་འབར་ཏེ་བསྲེག་པའི་སྡུག་བསྔལ་མྱོང་བར་
རིན་པོ་ཆེའི་ཕུང་པོའི་མདོ་ལས་གསུངས་སོ། །གཞན་ཡང་འདི་ཙམ་ལ་འགལ་
1



འཚེ་མེད་ཞི་བའི་སློབ་སྟོན།
ཡང་སྐྱོན་ཆུང་ངོ་སྙམ་ནས་བཅས་མཚམས་ཕྲ་མོ་ལས་འདས་ནའང་ཉེས་པ་ཤིན་
ཏུ་ཆེ་སྟེ། ལུང་རྣམ་འབྱེད་ལས། གང་ཞིག་སྟོན་པ་ཐུགས་རྗེའི་བསྟན་པ་ལ། །
ཡང་བར་སེམས་ཤིང་ཅུང་ཟད་འདའ་བྱེད་པ། །དེ་ནི་དེ་ལས་སྡུག་བསྔལ་གཞན་
དབང་ཐོབ། །སྨྱུག་ཚལ་བྲེགས་པས་ཨ་སྨྲའི་ཚལ་ཉམས་བཞིན། །འདི་ན་ལ་
ལ་རྒྱལ་པོའི་ཚིག་ཆེན་པོ། །ལན་འགའ་འདས་ནའང་ཆད་པ་ཐོབ་མི་འགྱུར། །
ཐུབ་པའི་བཀའ་ལུང་ཚུལ་མིན་འདའ་བྱས་ན། །དུད་འགྲོར་སྐྱེ་འགྱུར་ཨེ་ལའི་
འདབ་ཀླུ་བཞིན། །ཞེས་གསུངས་སོ། །ཚུལ་ཁྲིམས་ནི་སྙིང་དང་མིག་འབྲས་
བཞིན་དུ་མ་བསྲུང་ན་ཆོས་བཀའ་མདོ་རྒྱུད་མང་དུ་ཐོས་བསམ་བྱས་ཀྱང་དེ་ཙམ་
གྱི་ངན་སོང་གི་སྒོ་མི་ཁེགས་ཏེ། མདོ་ཏིང་འཛིན་རྒྱལ་པོ་ལས། ཇི་སྙེད་ཆོས་ཀྱི་
རྣམ་པས་བྱང་ཆུབ་ཀྱང་། །ཐོས་པས་རྒྱགས་པའི་ཚུལ་ཁྲིམས་མ་བསྲུང་ན། །
ཚུལ་ཁྲིམས་འཆལ་བ་ངན་འགྲོ་དེར་འགྲོ་སྟེ། །དེ་ལ་ཐོས་པ་མང་པོས་བསྐྱབ་
མི་ནུས། །ཞེས་སོ། །དགེ་སློང་ལེགས་པའི་སྐར་མ་ངན་སོང་འགྲོ་དགོས་པའི་
རྒྱུ་མཚན། ཁོང་སྡེ་སྣོད་གསུམ་ལ་མཁས་པ་ཡིན་ཀྱང་ཚུལ་ཁྲིམས་རྣམ་དག་ཚུལ་
བཞིན་དུ་མ་བསྲུངས་བའི་ཉེས་དམིགས་ལ་ཐུག་གོ །གཞན་ཡང་ཚུལ་ཁྲིམས་
ཉམས་པའི་གང་ཟག་ལ་གསང་སྔགས་རྡོ་རྗེ་ཐེག་པ་ནམ་དུ་ཡང་འགྲུབ་ཐབས་
མེད་དེ། འཇམ་དཔལ་རྩ་རྒྱུད་ལས། ཚུལ་ཁྲིམས་འཆལ་བ་ཐུབ་དབང་གིས། །
སྔགས་འགྲུབ་པར་ནི་མ་གསུངས་ཏེ། །མྱ་ངན་འདས་གྲོང་འགྲོ་བ་ཡི། །ཡུལ་
དང་ཕྱོགས་ཀྱང་མ་ཡིན་ནོ། །བྱིས་པ་ངན་པ་འདི་ལ་ནི། །སྔགས་འགྲུབ་པ་ནི་
ག་ལ་ཡོད། །མཐོ་རིས་སུ་ཡང་མི་འགྱུར་ཞིང་། །བདེ་བ་མཆོག་ཏུའང་མི་འགྱུར་
ན༑ རྒྱལ་བས་གསུངས་པའི་སྔགས་རྣམས་ནི། །འགྲུབ་པར་མི་འགྱུར་སྨོས་ཅི་
163



ཙིནྟ་མ་ཎིའི་མཛོད།
དགོས། །ཞེས་གསུངས་སོ། །འདུལ་ཁྲིམས་ཉིས་བརྒྱ་ལྔ་བཅུ་རྩ་གསུམ་པོ་ཚུལ་
བཞིན་དུ་སྲུང་བར་མི་ནུས་ཀྱང་གསོ་སྦྱོང་ལ་སོགས་པའི་སྐབས་སུ་ལྟུང་བ་བཤགས་
པས་ཆོག་སྙམ་ནས་ཉེས་པ་འཆོར་སྙོག་ཏུ་བྱེད་པར་འཇུག་པ་ནི། དཔེར་ན་དེ་
ནི་དུག་ཟ་བ་དང་འདྲ་སྟེ། བྱམས་པ་སེང་གེའི་སྒྲའི་མདོ་ལས། བྱམས་པ་ཕྱི་མའི་
ཚེ་ཕྱི་མའི་དུས་ལྔ་བརྒྱ་པ་ཐ་མ་ལ་བྱང་ཆུབ་སེམས་དཔའ་ཁྱིམ་ན་གནས་པ་དང་
རབ་ཏུ་བྱུང་བ་ཁ་ཅིག་དེ་དག་འདི་སྐད་ཅེས། སྡིག་པའི་ལས་ནི་ཉེས་པ་བཤགས་
པས་མ་ལུས་པ་ཟད་པར་འགྱུར་རོ་ཞེས་ཟེར་ཞིང་། དུག་ཟ་བའི་མི་འདྲ་བར་
འཆི་བའི་དུས་བྱས་ནས་ལོག་པར་ལྟུང་བ་རྣམས་འགྲོ་བར་འགྱུར་བ་ཡིན་ནོ། །
ཞེས་གསུངས་ལ། ཆོས་འདུལ་བ་དུག་ཅེས་པ་ནི་བསླབ་གཞི་ལས་འདའ་བ་
ཡིན་པས་ཁྱེད་ཅག་གིས་དུག་བཟའ་བར་མི་བྱའོ་ཞེས་གསུངས་སོ། །ཡང་ཚུལ་
འཆལ་དང་བསླབ་གཞི་མི་སྡོམ་པས་དད་ཟས་ཟ་བའང་ཉེས་པ་ཤིན་ཏུ་ཆེ་སྟེ། །
ལུང་རྣམ་འབྱེད་ལས། །ལྕགས་གོང་མེ་ལྕེ་འབར་བ་དག །ཟོས་པར་འགྱུར་ན་
མཆོག་ཡིན་གྱི། །ཚུལ་འཆལ་ཡང་དག་མི་སྡོམ་པས། །ཡུལ་འཁོར་བསོད་སྙོམས་
ཟ་བ་མིན། །ཅེས་དང་། དཀོན་མཆོག་བརྩེགས་པའི་མདོ་ལས། འཆལ་བའི་
ཚུལ་ཁྲིམས་ཅན་དག་གིས། །ཆོས་གོས་རབ་ཏུ་གྱོན་གྱུར་ཀྱང་། །དད་པས་བྱིན་
པ་ཆུད་ཟོས་པས། །ཐུ་ལུམ་འབར་བ་མེད་པ་འདྲ། །ཞེས་གསུངས་པ་དང་། རིན་
པོ་ཆེའི་ཕུང་པོའི་མདོ་ལས། སྟོན་པས་དད་པས་བྱིན་པ་ལ་ལོངས་སྤྱོད་པའི་ཉེས་
པ་བསྟན་པ་ན། དགེ་སློང་ལྔ་བརྒྱས་ཚུལ་ཁྲིམས་མ་དག་པས་དད་རྫས་སྤྱོད་མི་
རུང་ཟེར་ནས་ཁྱིམ་དུ་སོང་བ་ལ། དགེ་སློང་གཞན་གྱིས་སྨད་པ་དང་། སྟོན་པས་
དགེ་སློང་དག་དེ་སྐད་མ་ཟེར། འགྱོད་པ་དང་ལྡན་པས་ཁྱིམ་དུ་གནས་པའི་དད་
164



འཚེ་མེད་ཞི་བའི་སློབ་སྟོན།
པ་ཅན་གྱི་ཆོས་པ་ཡིན་པས། འདི་དག་ཤི་ནས་དགའ་ལྡན་དུ་སྐྱེ་ཤིང་ཕྱིས་བྱམས་
པའི་འདུས་པ་དང་པོར་ཚུད་ཅེས་གསུངས་པ་དང༌། ཡང་དགེ་སྦྱོང་ཉིས་བརྒྱས་
མཆི་མ་ཕྱུང་སྟེ། བདག་ཅག་འགུམས་ཡང་རུང་འབྲས་བུ་མ་ཐོབ་པར་དད་པས་
བྱིན་པའི་བསོད་སྙོམས་གཅིག་ཙམ་ལ་སྤྱད་པར་མི་བགྱི་ཞེས་སྨྲས་པ་ལ། སྟོན་
པས་སྐྱེས་བུ་དམ་པ་དག་ལགས་སོ་ཞེས་བཀའ་བསྩལ་བ་དང་། ཡང་བྱམས་པ་
སེང་གེའི་སྒྲའི་མདོ་ལས། བྱམས་པས་དད་པས་བྱིན་པ་སྦྱང་དཀའ་བར་གསུངས་
པས། དགེ་སློང་ལྔ་བརྒྱ་སྐྲག་ནས་ཁྱིམ་དུ་སོང་བ་ལ། འཇམ་དཔལ་གྱིས་ལགས་
སོ་དད་པས་བྱིན་པ་སྤྱོད་པར་མི་སྤྲོ་བས་དེ་ལྟར་འཛེམ་པ་དང་འགྱོད་པར་བྱ་སྟེ།
ཉིན་གཅིག་ལ་ལན་བརྒྱ་རབ་བྱུང་སྤོང་བ་ནི་བླའི། ཚུལ་ཁྲིམས་མ་དག་པས་དད་
པས་བྱིན་པ་ལ་སྤྱོད་པ་ནི་དེ་ལྟར་མིན་ནོ། །ཞེས་གསུངས་སོ། །དགེ་སློང་ལ་
རབ་ཏུ་གཅེས་པའི་མདོ་ལས་ཀྱང་། གང་ཞིག་བསླབ་ལ་མི་གནས་པས། །བདེ་
བཤེགས་རྒྱལ་མཚན་འཛིན་པ་བས། །བསླབ་ལ་མི་གནས་སྐད་ཅིག་ལ། །
གཟུགས་བོར་ཁྱིམ་པར་གནས་པ་བཟང་། །ཞེས་དང་། ཚུལ་ཁྲིམས་འཆལ་བ་
ཚར་གཅོད་པའི་མདོ་ལས། །མི་དགེ་བ་བཅུ་དང་ལྡན་པའི་མི་ཞིག་གིས་བར་མ་
ཆད་པར་སྡིག་པ་བསགས་པ་བས། རབ་བྱུང་ཚུལ་ཁྲིམས་རལ་བ་དྲང་སྲོང་གི་
རྒྱལ་མཚན་གྱིས་གཡོགས་ཏེ་དད་པས་བྱིན་པ་ལ་ཁམ་གཅིག་སྤྱོད་ན་ཉེས་པ་ཆེ་
བར་གསུངས་སོ། །དགེ་སློང་ལ་རབ་ཏུ་གཅེས་པ་ལས་ཀྱང་། །མི་དེ་ཉི་མ་གཅིག་
ལ་ཡང་། །སྡིག་པའི་ས་བོན་དཔག་མེད་དང་། །རང་ལ་གནོད་པ་སྣ་ཚོགས་པ།།
བྱེད་པར་འགྱུར་བ་ཁོ་ན་ཡིན། །ཞེས་གསུངས་སོ། །དེར་མ་ཟད་ཚུལ་ལྡན་སེང་
གེ་ལྟ་བུས་ཚུལ་འཆལ་ཝ་ལྟ་བུ་ལ་སོ་ཤིང་སྟོབས་པ་སོགས་བསྙེན་བཀུར་བྱས་
165



ཙིཏྟ་མ་ཎིའི་མཛོད།
པ་དང་། །དེ་དང་ལྷན་ཅིག་ཉལ་བ་ལ་སྐྱ་རེངས་མ་ཤར་བ་རྣམས་ལོ་སྟོང་ཕྲག་
བཞི་བཅུར་དམྱལ་བར་སྐྱེ་བ་ལུང་ཞུ་བ་ལས་གསུངས་སོ། །ཉེས་ལྟུང་གི་དབང་
གིས་ངན་སོང་གི་གཡང་ས་ནས་ཐར་དཀའ་ཚུལ་ཡང་། དགེ་སློང་གི་ལྟུང་བ་སྡེ་
ལྔ་ལྟ་བུ་ལ་མཚོན་ན། དགེ་མི་དགེའི་ལས་ཀྱི་རྣམ་སྨིན་བསྟན་པའི་མདོ་ལས་
བསླབ་བྱའི་ཉེས་བྱས་ལས་འདས་ན་དམྱལ་བ་ཡང་སོས་སུ་སྐྱེ། དེ་བཞིན་དུ་
སོར་བཤགས་ནས་ཕམ་པའི་བར་ཉམས་ན་ཐིག་ནག་ནས་རབ་ཚའི་བར་སྐྱེ་བར་
གསུངས་པ་དང་། ཚུལ་ཁྲིམས་ཉམས་པའི་རྣམ་སྨིན་ལྕི་ཡང་བསྟན་པའི་མདོ་
ལས། ཉེས་བྱས་ལས་འདས་ན་རྒྱལ་ཆེན་རིགས་བཞི་དང་ཚེ་ཚད་མཉམ་པའི་
དམྱལ་བར་སྐྱེ་བ་སོགས་རིམ་པར་སྦྱར་ནས་གསུངས་སོ། །ཡང་ཚུལ་འཆལ་ནི་
མི་ཐམས་ཅད་ཀྱི་ཡིད་དུ་མི་འོང་ཞིང་ཀུན་གྱི་ཚིག་ངན་པས་སྨད་པའི་གནས་སུ་
གྱུར་པར་གསུངས་སྟེ། དགེ་སློང་རབ་གཅེས་ལས། བསླབ་ལ་མི་གནས་རྟགས་
འཛིན་པ། །འཇིག་རྟེན་པ་ནི་ཐམས་ཅད་ཀྱི། །སྙིང་དུ་སྡུག་པར་མི་འགྱུར་ཞིང་། །
ཀུན་གྱི་ཚིག་གིས་ངན་སྨོད་པ། །ཞེས་གསུངས་སོ། །དེས་ན་ཚུལ་ཁྲིམས་རིན་
པོ་ཆེ་ཚུལ་བཞིན་དུ་སྲུང་བའི་ཕན་ཡོན་ནི། སྔ་བཤད་པའི་ཚུལ་འཆལ་གྱི་ཉེས་
པ་བཅུའི་ལྡོག་ཕྱོགས་རྣམས་ཡིན་ལ། ཉན་པ་དང་བམ་པོ་ལྔ་བཅུ་པ་སོགས་ལས་
ཕན་ཡོན་བཅུ་ཡང་གསུངས་ཏེ། འགྱོད་མེད་ཀྱི་ཚུལ་ཁྲིམས་ལ་བསྟེན་ནས་མྱང་
འདས་ཀྱི་བར་འཐོབ་པ་དང་། འགྱོད་པ་མེད་པར་འཆི་བའི་དུས་བྱེད་པ་དང་།
ཕྱོགས་བཅུར་སྙན་གྲགས་རྒྱས་ཤིང་བསྟོད་བསྔགས་འཕེལ་བ་དང༌། བདེ་བར་
གཉིད་ལོག་ཅིང་བདེ་བར་སད་པ་དང་། གཉིད་ལོག་པ་ནའང་ལྷ་རྣམས་ཀྱིས་
སྲུང་བ་དང་། དུས་ཐམས་ཅད་དུ་བག་ཚ་བ་དང་འཇིགས་པ་མེད་པ་དང༌། དགྲ་
165



འཚེ་མེད་ཞི་བའི་སློབ་སྟོན།
རྣམས་ཀྱིས་གླགས་རྙེད་ཀྱང་གནོད་མི་བྱེད་པ་ཕན་འདོགས་བ་དང་། འཚོ་བའི་
ཡོ་བྱད་ཚེགས་ཆུང་ངུའི་འགྲུབ་པ་དང་། གང་འདོད་པའི་སྨོན་ལམ་ཐམས་ཅད་
ཡང་དག་པར་འགྲུབ་པའོ། །དགེ་སློང་ལ་རབ་ཏུ་གཅེས་པའི་མདོ་ལས་ཀྱང་།
ཤིན་ཏུ་ལེགས་པ་ཚུལ་ཁྲིམས་གང་། །བསྡམས་པའི་མི་དེ་མཛེས་པའི་གཟུགས། །
འདུལ་བ་ལ་ནི་ཉེར་བར་གནས། །ཚུལ་ཁྲིམས་བསླབ་པ་རང་ཡིད་ཆེས། །མི་
དེ་ཉི་མ་གཅིག་ལ་ཡང་། །བསོད་ནམས་ཕུང་པོ་དཔག་ཏུ་མེད། །གསོག་ཅིང་
སངས་རྒྱས་འབྲས་བུ་འགྲུབ། །ཅེས་དང་། ཚིག་ལེའུ་བྱས་པ་ལས་། ཚུལ་ལྡན་
ཇི་སྲིད་ལེགས་པ་ནི། །ཆོས་གོས་ལ་སོགས་ལོངས་སྤྱོད་པ། །དེ་སྲིད་རྒྱུན་མི་
འཆད་པ་ནི། །སྦྱིན་བདག་རྣམས་ཀྱི་བསོད་ནམས་འཕེལ། །ཞེས་གསུངས་པ་
དང༌། མདོ་མྱང་འདས་ཆེན་པོ་ལས། ཚུལ་ཁྲིམས་ནི་དགེ་བའི་ཆོས་ཐམས་ཅད་
ཀྱི་ཐེམ་སྐས་སོ། །ཤིང་ལ་སོགས་པའི་རྩ་བ་ས་ཡིན་པ་ལྟར་རྩ་བའོ། །ཚོང་དཔོན་
ཚོང་པ་ཐམས་ཅད་ཀྱི་ཐོག་མར་འགྲོ་བ་ལྟར་དགེ་ཆོས་ཐམས་ཅད་ཀྱི་ཐོག་མར་
འགྲོ་བའོ། །བརྒྱ་བྱིན་གྱི་རྒྱལ་མཚན་སྒྲེང་བ་ལྟར་ཆོས་ཐམས་ཅད་ཀྱི་རྒྱལ་མཚན་
ནོ༑ ༑སྡིག་པ་ཐམས་ཅད་ངན་སོང་གི་ལམ་གཏན་ནས་གཅོད་པའོ། །སྡིག་པའི་
ནད་ཐམས་ཅད་གསོ་བའི་སྨན་གྱི་སྡོང་པོ་ལྟ་བུའོ། །སྲིད་པའི་ལམ་ཉམ་ང་བའི་
རྒྱགས་ཚོགས་སོ། །ཉོན་མོངས་བའི་དགྲ་བོ་འཇོམས་པའི་དགེ་མཚན་
ནོ༑ ༑ཉོན་མོངས་པའི་སྦྲུལ་གདུག་པ་སེལ་བའི་རིག་སྔགས་སོ། །སྡིག་པའི་ཆུ་
ལས་སྒྲོལ་བའི་ཟམ་པའོ། །ཞེས་དང་། ཆོས་ཡང་དག་པར་བསྡུད་པ་ལས། གང་
འཇིག་རྟེན་དང་འཇིག་རྟེན་ལས་འདས་པའི་ཕུན་སུམ་ཚོགས་པ་གང་ཅི་ཡང་རུང་
བ་དེ་ཐམས་ཅད་ཀྱི་གནས་སོ། །འདི་ལྟ་སྟེ། དཔེར་ན་ས་ནི་སྨན་དང་རྩྭ་དང་
167



ཙིཏྟ་མ་ཎིའི་མཛོད།
ནགས་ཚལ་ཐམས་ཅད་ཀྱི་གནས་ཡིན་ནོ། །དེ་བཞིན་དུ་ཚུལ་ཁྲིམས་ནི་ཕུན་སུམ་
ཚོགས་པ་དེ་དག་ཐམས་ཅད་ཀྱི་གནས་ཡིན་ནོ། །ཞེས་དང་། དཔུང་བཟང་གི་
ཞུས་པའི་མདོ་ལས། ཇི་ལྟར་ལོ་ཏོག་ཐམས་ཅད་ས་ལ་ནི། །བརྟེན་ནས་སྐྱོན་
མེད་པ་ནི་སྐྱེ་བར་ལྟར། །དེ་བཞིན་ཚུལ་ཁྲིམས་ལ་བརྟེན་ཆོས་དཀོན་མཆོག །
སྙིང་རྗེ་ཆུ་བརླན་པར་ནི་རྣམ་པ་སྐྱེ། །ཞེས་གསུངས་པ་དང་། འདི་དག་ལ་དགོངས་
ནས་ཀླུ་སྒྲུབ་ཀྱིས། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་ཏན་ཀུན་གྱི་
གཞི་རྟེན་ལེགས་པར་གསུངས། །ཞེས་སོ། །ཡོན་ཏན་གྱི་གཞི་རྟེན་དུ་གྱུར་པའི་
ཚུལ་ཁྲིམས་ཀྱི་ཚད་ཀྱང་རྩ་བཞི་སྲུང་བ་ཡན་ཆད་ལ་བཟུང་དགོས་པར་སའི་སྙིང་
པོ་འཁོར་ལོ་བཅུ་པ་ལས་གསུངས་སོ། །སྔགས་འགྲུབ་པའི་རྩ་བའང་ཚུལ་ཁྲིམས་
སྟེ༑ དཔུང་བཟང་ལས། སྔགས་ཀྱི་རྩ་བ་དང་པོ་ཚུལ་ཁྲིམས་ཡིན་ཏེ། །དེ་ནས་
བརྩོན་འགྲུས་དང་ནི་བཟོད་པ་དང་། །རྒྱལ་བ་ལ་ནི་དད་དང་བྱང་ཆུབ་སེམས། །
གསང་སྔགས་དག་ནི་ལེ་ལོ་མེད་པའོ། །ཇི་ལྟར་མི་དབང་རིན་ཆེན་བདུན་ལྡན་
པ༑ ༑སྐྱོ་བ་མེད་པར་སྐྱེ་དགུ་འདུལ་བར་བྱེད། །དེ་བཞིན་སྔགས་པ་ཡན་ལག་
འདི་བདུན་དང་། །ལྡན་པར་འགྱུར་ན་སྡིག་པ་འདུལ་བར་བྱེད། །ཅེས་གསུངས་
སོ༑ ༑དེར་མ་ཟད་སོར་སྡོམ་ལྡན་པའི་སྔགས་པ་ཁྱིམ་པས་ཀྱང་རབ་བྱུང་གི་རྟགས་
དང་ལས་ཀྱི་ཆོ་ག་དང་བཅས་རྐྱང་འགའ་ཞིག་མ་གཏོགས་འདུལ་བ་བཞིན་ཉམས་
སུ་ལེན་དགོས་པ་དེ་ཉིད་ལས་གསུངས་ན། སྔགས་པ་རབ་བྱུང་ལ་ལྟ་ཅི་སྨོས་
པའི་ཕྱིར་རོ། །ཚུལ་ཁྲིམས་སྲུང་ན་ཟས་གོས་སོགས་རྙེད་སླ་སྟེ། མདོ་ལས། ངའི་
ཉན་ཐོས་རྣམས་ནི་ཆོས་གོས་དང་བསོད་སྙོམས་ཀྱིས་དུབ་པར་མི་འགྱུར་བ་སོགས་
དང༌། འདོད་པ་ཆུང་བའི་ལྷ་རྣམས་དང་། འདོད་པ་ཆུང་བའི་མི་རྣམས་དང༌།
168



འཚེ་མེད་ཞི་བའི་སློབ་སྟོན།
འདོད་པ་ཆུང་བའི་སེམས་ཅན་ཐམས་ཅད་ལས་དགེ་སློང་རྣལ་འབྱོར་སྤྱོད་པའི་
ལྷུང་བཟེད་དང་ཆོས་གོས་འབྱུང་བར་འགྱུར་རོ། །ཞེས་དང༌། ཡང་། ཁྱིམ་པའི་
སྐྱེ་བོ་ཐབས་ཅད་ཀུན། སེན་མོའི་སྟེང་དུ་ཞིང་རྨོས་ཀྱང་། ང་ཡིས་རབ་ཏུ་བྱུང་
བ་རྣམས། འཚོ་བས་འཕོངས་པར་མི་འགྱུར་སྟེ། ཞེས་གསུངས་ལ། དེར་མ་
ཟད་ཆོས་གོས་སོར་བཞི་ཐོག་པ་ལ། བཟའ་བཏུང་བསམ་པ་བཞིན་དུ་འབྱུང་བར་
མདོ་སྡེ་པད་དཀར་ལས་གསུངས་སོ། །དཔའ་བོས་ཀྱང་། ཚིག་ཏུ་མ་བརྗོད་ཚིག་
སུ་མ་གྱུར་ཀྱང་། །ཉམས་སུ་འཁོ་བའི་ལོངས་སྤྱོད་རིམ་འགྲོ་འདུ། །ཞེས་སོ།
རབ་བྱུང་དད་པས་བྱིན་པ་ལ་སྤྱོད་ཚུལ་ཡང་། ས་གའི་ལྷས། མི་སློབ་པ་ནི་བདག་
པོར་སྤྱོད། །སློབ་པ་བྱིན་པར་སྤྱོད་པ་སྟེ། བསམ་གཏན་ཀློག་དང་ལྡན་པ་ནི།
རྗེས་གནང་སྤྱོད་པར་ཉེས་པ་མེད། །ལྷག་མ་ལེ་ལོའི་བཅོམ་པ་ཡིས། །བདག་
ཉིད་རྣམས་ནི་བུ་ལོན་སྤྱོད། །ཁྲིམས་འཆལ་པ་རྣམས་ནམ་དུ་ཡང་། །གཙུག་
ལག་ཁང་སོགས་ཉེར་སྤྱོད་བཀག །ཅེས་རྣམ་པ་ལྔ་གསུངས་པ་ལྟར་རོ། །གཞན་
ཡང་ཚུལ་ཁྲིམས་རྣམ་དག་དང་ལྡན་ན་དེ་མཐོ་རིས་སུ་འགྲོ་བའི་རྒྱུའི་གཙོ་བོ་དང་།
དེ་བཞིན་དུ་ཚུལ་ཁྲིམས་བསྲུང་པས་ནི་ཞི་བ་མྱ་ངན་ལས་འདས་པའང་འཐོབ་
སྟེ༑ འདུལ་བ་ལུང་ལས། ངའི་དགེ་སློང་ཚུལ་ཁྲིམས་དྲི་མ་མེད་པ་དེ་ལ་མཐོ་
རིས་ནི་རས་ཡུག་གིས་ཆོད་པ་ཙམ་ལ་ཐར་བ་ནི་ཡོལ་བའི་ཆོད་པ་ཙམ་མོ། ཞེས་
དང་། འཇུག་པ་ལས་ཀྱང་། སོ་སོ་སྐྱེ་བོ་རྣམས་དང་གསུང་སྐྱེས་དང་། རང་བྱང་
ཆུབ་ལ་བདག་ཉིད་ངེས་རྣམས་དང་། །རྒྱལ་སྲས་རྣམས་ཀྱི་ངེས་པར་ལེགས་པ་
དང༌། །མངོན་མཐོའི་རྒྱུ་ནི་ཚུལ་ཁྲིམས་ལས་གཞན་མེད། །ཅེས་གསུངས་སོ། །
དེའང་ཚུལ་ཁྲིམས་ལས་གཞན་མེད་ཅེས་པའི་དོན་ནི། །མངོན་མཐོ་ངེས་ལེགས་
169



ཙིཏྟ་མ་ཎིའི་མཛོད།
གཉིས་འཐོབ་བྱེད་ཚུལ་ཁྲིམས་ཁོ་ན་ལས་གཞན་མེད་ཅེས་པའི་དོན་མིན་གྱི། དེ་
གཉིས་འཐོབ་པར་ཚུལ་ཁྲིམས་དང་ངེས་པར་འབྲེལ་བ་དགོས་ཀྱི། དེ་དང་མ་
འབྲེལ་ན་འཐོབ་མི་སྲིད་ཅེས་པའི་དོན་ནོ། །དེ་བཞིན་དུ་བཞི་བརྒྱ་པར། ཚུལ་
ཁྲིམས་ཀྱིས་ནི་བདེ་འགྲོར་འགྲོ། །ལྟ་བས་གོ་འཕང་མཆོག་ཏུ་འགྲོ། ཞེས་དང་།
མངོན་པ་མཛོད་ལས། མཐོ་རིས་དོན་དུ་ཚུལ་ཁྲིམས་དང༌། །འབྲལ་བའི་དོན་
དུ་སྒོམ་གཙོའི་ཕྱིར། །ཞེས་པའི་ལུང་དག་གིས་ཀྱང་མཐོ་རིས་དང་ཐར་བ་ཐོབ་
བྱེད་ཀྱི་རྒྱུའི་གཙོ་བོ་དེ་ངོས་བཟུང་བ་ཡིན་གྱི། དེ་གཉིས་འཐོབ་བྱེད་ཀྱི་རྒྱུ་གཞན་
མེད་པར་བསྟན་པ་མིན་ལ། ཐར་བ་འཐོབ་པ་ལ་ཚུལ་ཁྲིམས་མི་དགོས་པར་བསྟན་
པའང་མེད་དེ། །དེ་གཉིས་གང་གི་དོན་དུའང་ཚུལ་ཁྲིམས་ནི་མེད་དུ་མི་རུང་བའོ། །
དེའི་ཕྱིར་དགེ་སློང་རབ་ཏུ་གཅེས་པ་ལས། ཚུལ་ཁྲིམས་འདི་ནི་བདེ་བའི་མཆོག །
ཚུལ་ཁྲིམས་འདི་ནི་ཐར་བའི་ལམ། །ཚུལ་ཁྲིམས་འདི་ནི་ཡོན་ཏན་ལམ། །ཚུལ་
ཁྲིམས་འདི་ནི་སངས་རྒྱས་རྒྱུ། །ཞེས་འདི་ཕྱིའི་ལེགས་ཚོགས་ཐམས་ཅད་ཀྱི་རྩ་
བར་བསྔགས་པ་ལྟར་རོ། །གཞན་ཡང་ཚུལ་ཁྲིམས་དང་ལྡན་པའི་གང་ཟག་ནི་
སངས་རྒྱས་དང་འཕྲད་པ་དང་རྒྱན་རྣམས་ཀུན་གྱི་མཆོག་ཡིན་པ་དང་། ཚུལ་
ཁྲིམས་ཀྱི་དྲི་བསུང་ཕྱོགས་ཐམས་ཅད་དུ་འགྲོ་བས་ཁྱབ་ཆེ་བ་དང་། སྐྱེ་དགུ་ལྷ་
མི་ཀུན་གྱི་དགའ་བའི་གནས་སུ་འགྱུར་བར་ཡིན་ཏེ། ཚུལ་ཁྲིམས་ཡང་དག་པ་
ལྡན་པའི་མདོ་ལས། ཚུལ་ཁྲིམས་ལྡན་པ་སངས་རྒྱས་འབྱུང་དང་འཕྲད། །ཚུལ་
ཁྲིམས་ལྡན་པ་རྒྱན་རྣམས་ཀུན་གྱི་མཆོག །ཚུལ་ཁྲིམས་ལྡན་པ་དྲི་ངེད་བྱུག་པ་
ཡིན། །ཚུལ་ཁྲིམས་ལྡན་པ་དགའ་བ་ཀུན་གྱི་གནས། །ཞེས་སོ། །ཚུལ་ཁྲིམས་
རྣམས་དག་དང་ལྡན་པ་དེ་ངན་འགྲོ་དང༌། མུན་བསྐལ་དང༌། མཐའ་འཁོབ་
170



འཚེ་མེད་ཞི་བའི་སློབ་སྟོན།
སོགས་མི་ཁོམས་པའི་གནས་སུ་ནམ་ཡང་མི་སྐྱེ་བར། དག་པའི་ཞིང་དང་མཐོ་
རིས་ཀྱི་གནས་སོགས་གང་དུ་སྐྱེ་ཀྱང་སངས་རྒྱས་འབྱུང་བ་དང་འཕྲད་པ་འགྱུར་
ཏེ༑ མདོ་སྡུད་པ་ལས། ཁྲིམས་ཀྱིས་དུད་འགྲོ་འགྲོ་བ་དུ་མའི་ངོ་བོ་དང༌། །མི་
ཁོམས་བརྒྱད་སྤང་དེ་ཡིས་དལ་བ་རྟག་ཏུ་རྙེད། །ཅེས་དང་། སྲེད་མེད་ཀྱིས་ཞུས་
པའི་མདོ་ལས་ཀྱང༌། ཚུལ་ཁྲིམས་དང་ལྡན་པ་དེ་ནི་མི་ཁོམས་པའི་འགྲོ་བ་དང༌།
སངས་རྒྱས་མེད་པའི་ཞིང་གི་འགྲོ་བ་དང་། ལོག་ལྟ་ཅན་གྱི་རིགས་སུ་སྐྱེ་བའི་
འགྲོ་བ་དང་། ངན་འགྲོའི་འགྲོ་བ་སྟེ་བཞིར་མི་འགྲོ་བ་གསུངས་སོ། །ཚུལ་ཁྲིམས་
རིན་པོ་ཆེའི་རྒྱན་དང་ལྡན་པ་དེ་ནི་འཇིག་རྟེན་པའི་རྒྱན་གཞན་རྣམས་ཀུན་གྱི་
མཆོག་སྟེ། རྒན་གཞོན་བར་མ་སུ་ལ་ལྡན་ཡང་མཛེས་པས་ཐམས་ཅད་དགའ་
བ་བསྐྱེད་པར་བྱེད་ལ། རྒྱན་གཞན་ནི་ཧ་ཅང་རྒས་པ་དང་གཞོན་པ་ལ་བཏགས་
ན་མི་མཛེས་པ་བཞད་གད་ཀྱི་རྒྱུར་འགྲོའོ། །དེའི་ཕྱིར་དཔའ་བོས། སྐྱོན་བྲལ་
རྒྱན་དུ་གྱུར་བའི་མཆོག་ཅེས་བྱ། །ཞེས་དང་། ཚུལ་ཁྲིམས་རྒྱན་གྱི་མཆོག་ཡིན་
ཏེ༑ ༑རྒྱན་འདི་ལ་ནི་སྟོར་བ་མེད། །མི་འཇིགས་འཕྲོག་ཏུ་མེད་པའི་རྒྱན། །ཚུལ་
ཁྲིམས་འདི་ཡིན་བསྲུང་བར་གྱིས། །ཞེས་དང་། དྲིན་ལན་རིན་ཆེན་འཕྲེང་བ་
ལས་ཀྱང༌། །མཛེས་པའི་རྒྱན་ནི་གང་ཞེ་ན། །གང་ཞིག་ཕུན་སུམ་ཚོགས་པའོ། །
ཞེས་གསུངས་སོ། །སངས་རྒྱས་དང་བྱང་སེམས་རྣམས་ཀྱིས་རྒྱན་གྱི་དམ་པའང་
ཚུལ་ཁྲིམས་ཡིན་པར་གསུངས་ཏེ། མདོ་ལས། ཚུལ་ཁྲིམས་ང་ཡི་རྒྱན་ཡིན་ཏེ། །
ཚུལ་ཁྲིམས་ང་ཡི་བྱུག་པ་ཡིན། །གསེར་དང་ནོར་བུ་རྣ་ཆ་དག །རྨོངས་སྐྱེས་ང་
ལ་ཅི་ཞིག་བྱ། །ཞེས་དང་། དཔའ་བོས་ཀྱང་། རྫོགས་པའི་སངས་རྒྱས་ཚུལ་
ཁྲིམས་རྒྱན་ལྡན་པ། །ཞེས་གསུངས་སོ། །ཚུལ་ཁྲིམས་དང་ལྡན་པའི་གྲགས་པའི་
171



ཙིནྟ་མ་ཎིའི་མཛོད།
དྲི་བསུང་ངམ། །ཚུལ་ཁྲིམས་ཀྱི་དྲི་བསུང་ནི་ཕྱོགས་ཐམས་ཅད་དུ་འགྲོ་བས་ཁྱབ་
ཆེ་ཞིང་། དྲི་གཞན་ནི་རླུང་གི་ཕྱོགས་ཙམ་འགྲོ་བས་ཕྱོགས་རེ་བ་ཡིན་ལ། ཉོན་
མོངས་པའི་ཚ་གདུང་སེལ་བའི་ཚུལ་ཁྲིམས་ཀྱི་བྱུག་པ་ནི་རབ་ཏུ་བྱུང་བ་དང་མི་
འགལ་ཅིང་། ཙན་དན་དང་ག་བུར་ལ་སོགས་པའི་བྱུག་པ་ནི་རབ་བྱུང་དང་མི་
མཐུན་ནོ། །དེ་ལྟར་ཡང་ཚོམས་ལས། མེ་ཏོག་དྲི་ནི་རྫི་ཕྱོགས་མིན་མི་འགྲོ། །
རྩ་བ་རྒྱ་སྤོས་ཙན་དན་རྣམས་ཀྱང་མིན། །དམ་པའི་དྲི་ནི་རྫི་ཕྱོགས་མི་འགྲོ་སྟེ། །
ཕྱོགས་རྣམས་ཀུན་ཏུ་མི་མཆོག་དྲི་ཡིས་ཁྱབ། །ཅེས་དང་། ཕར་ཕྱིན་བསྡུས་པར།
ཁམས་གསུམ་ཀུན་ཏུ་ཡིད་འོང་དྲི་བསུང་སྟེ། །རབ་ཏུ་བྱུང་དང་མི་འགལ་བྱུག་
པ་ཡིན། །ཅེས་སོ། །རྒྱན་དང་བྱུག་པ་དང་སྤོས་སོགས་ཚུལ་ཁྲིམས་ཀྱི་མིང་གི་
རྣམ་གྲངས་སུ་བཤད་དོ། །ཡང་ཚུལ་ཁྲིམས་ལྡན་པའི་གང་ཟག་དེ་ལྷ་དང་བཅས་
པའི་འགྲོ་བ་ཀུན་ཀྱི་སྙིང་དུ་སྡུག་ཅིང་དགའ་བའི་གནས་སུ་འགྱུར་རོ། །མདོར་
ན་སྔོན་བསྟན་པ་དར་བའི་དུས་སུ་ཡུན་རིང་པོར་བསླབ་གཞི་ཡོངས་རྫོགས་ཀྱི་
ཚུལ་ཁྲིམས་རྣམ་དག་བསྲུངས་བ་ལས། ད་ལྟ་བསྟན་པ་ནུབ་ལ་ཉེ་བའི་དུས་
འདིར་ཉིན་ཞག་གཅིག་གི་རིང་ལ་བསླབ་གཞི་གཅིག་ཙམ་སྲུང་བ་ཕན་ཡོན་ཆེ་
སྟེ༑ ༑ཏིང་འཛིན་རྒྱལ་པོ་ལས། །བསྐལ་བ་བྱེ་བ་གངྒའི་བྱེ་སྙེད་དུ། །དྭངས་བའི་
སེམས་ཀྱིས་ཟས་དང་སྐོམ་རྣམས་དང་། །གདུགས་དང་བ་དན་མར་མེའི་ཕྲེང་བ་
ཡིས། །སངས་རྒྱས་བྱེ་བ་ཁྲག་ཁྲིག་རིམ་གྲོ་བྱས། །གང་ཞིག་དམ་ཆོས་རབ་ཏུ་
འཇིག་པ་དང༌། །བདེ་གཤེགས་བསྟན་པ་འགག་པར་འགྱུར་བའི་ཚེ། །ཉིན་
མཚན་དུ་ནི་བསླབ་པ་གཅིག་སྤྱོད་པ། །བསོད་ནམས་འདི་ནི་དེ་བས་ཁྱད་པར་
འཕགས། །ཞེས་གསུངས་པའི་ཕྱིར་རོ། །དེ་ལྟར་ཁྱིམ་དུ་གནས་པའི་ཉེས་སྐྱོན་
172



འཚེ་མེད་ཞི་བའི་སློབ་སྟོན།
གྱི་ཚོགས་དང༌། སྤྱིར་རབ་ཏུ་བྱུང་བའི་ཡོན་ཏན་ནམ་ཕན་ཡོན་བསྟན་པ་དང་
བྱེ་བྲག་ཏུ་ཚུལ་ཁྲིམས་མ་སྲུང་བའི་ཉེས་དམིགས་དང་སྲུང་བའི་ཕན་ཡོན་སོགས་
མདོ་སྡེ་ཀུན་ནས་གསུངས་པ་རྣམས་བརྩོམས་ཆུང་འདི་ཡི་ནང་དུ་རགས་བསྡུས་
ཙམ་བཤད་ཡོད་ལ། འདི་ནི་རྟོག་ངན་གྱིས་འདྲ་བཟོ་བྱས་ཏེ་རྒྱལ་པོའི་བཀའ་
ཁྲིམས་ལྟར་མ་ཡིན་པར། རྒྱལ་བ་ཤཱཀྱ་ཐུབ་པའི་བསྟན་སྒོར་ཞུགས་པའི་དུར་
སྨིག་གི་དྲོ་ཁལ་གྱི་སྐལ་བ་ཐོབ་པའི་བཙུན་ཆུང་ཕོ་མོ་རྣམས་ལ། འཁོར་བ་ལ་
སྐྱོ་བ་བསྐྱེད་པ་དང་རབ་ཏུ་བྱུང་བ་ལ་དགའ་སྤྲོ་བསྐྱེད་པའི་ཆེད་དུ་ལྷག་བསམ་
དུང་ལྟར་དཀར་བའི་ཉེ་བར་དྲངས་ནས་རྒྱལ་བ་ཡབ་སྲས་དང་བཅས་པའི་བཞེད་
གཞུང་ལྟར་བཀོད་པ་ཡིན་ནོ།
བ་ད་ ཀྱི་
སླར་སྨྲས་པ།
རྒྱལ་བས་བཞེད་གཞུང་ཙིཏྟ་མ་ཎིའི་མཛོད། ། ་་་་
སྒྲོ་སྐུར་བྲལ་བའི་རྩོམ་ཆུང་དགའ་ཚལ་འདིས། །
བཙུན་ཆུང་རྐང་དྲུག་ཕན་པའི་བཅུད་སྦྱིན་པས། །
དོན་མེད་སྙན་རྩོམ་བརྒྱ་ཡི་དོ་ཟླ་མིན། །
འཁོར་བའི་བཙོན་ཁང་སྡུག་བསྔལ་རབ་སྤང་སྟེ། །
བསིལ་བའི་ཁང་བཟང་བདེ་དགའ་ལ་ཞུགས་ནས། །
འདི་ཕྱི་ཕན་པའི་ཆོས་ཀྱི་བདུད་རྩིར་རོལ། །
རྣམ་དག་ཐར་བའི་ས་བོན་མྱུར་དུ་ཐོབ། །
173



ཙིནྟ་མ་ཎིའི་མཛོད།
རྡུལ་བྲལ་དྭངས་གསལ་དངུལ་དཀར་མེ་ལོང་ངོར། །
ཚུལ་ཁྲིམས་སྐྱོན་ཡོན་མཛུབ་སྟོན་བྱེད་པའི་ཞོར། །
ཨ་ཕའི་ཕ་ཁྱིམ་ཡིད་ལ་དྲན་དྲན་དུ། །
སྐྱོ་གླུ་ཚིག་ཕྲེང་སྨྱུག་རྩེས་ཁ་ཤས་འཐོར། །
།
ཨ་ཕའི་ཞལ་ངོ་མ་མཇལ་ལོ་མང་འགོར། །
ཨ་མའི་ཞལ་གསུང་མ་ཐོས་ཡུན་རིང་ལུས། ། ་་་
སྤུན་གྱི་ཕ་ཁྱིམ་མ་བསྲུངས་འདི་ལྟར་གྱུར། ། :|:#
ཀྱེ་མ་རེ་སྒུག་ཉི་མ་ཤར་ན་བསམ། །
1:|དང་
ཚེ་གཅིག་གཞན་གྱི་བྲན་དུ་འདུག་འདོད་མེད། །
རྟག་ཏུ་བཙན་ཁྲིམས་དམར་པོ་འཁུར་འདོད་མེད། །
ང་དང་ལས་དབང་གཅིག་པའི་སྤུན་ཟླ་ཚོ། །
ད་དུང་གཉིད་དུ་ཡོལ་བ་ཅི་ཡིས་ནོངས། །
ཡུན་རིང་མ་མཇལ་གྲོགས་ཁྱོད་དྲན་ཞིག་འདུག །
དྲན་པའི་སྐྱོ་གདུང་བདག་གི་སྙིང་ལ་ལྕི། །
བའི་དངོས་མཇལ་སྐལ་བཟང་བདག་ལ་མ་ཐོབ་ན། །
དྲན་པའི་སྐྱོ་གདུང་འདི་ཡང་སེལ་ཐབས་དཀའ། །
174



འཚེ་མེད་ཞི་བའི་སློབ་སྟོན།
གཅིག་གིས་གཅིག་ལ་བརྙས་བཅོས་སྣ་ཚོགས་དང་། །
ཕྲག་དོག་བསམ་པས་ཀུན་ལ་སྨྲ་འབེབ་དང་། །
ཁ་གཡང་གང་སར་སྒྲོག་པ་འདི་ཙམ་གྱིས། །
ཆོལ་གསུམ་བོད་ལ་ཞབས་འདེགས་ནུས་ཚོད་མིན། །
ཁ་བཤད་ཙམ་ལ་སྙིང་པོ་ཆུང་ཆུང་ཡིན། །
གཡམ་རྒྱུག་ཙམ་ལ་དགོས་པ་ཉུང་ཉུང་ཡིན། །
དེས་ན་གངས་ཕྲུག་དཔའ་བོའི་ལྷན་འཛོམ་གྱིས། །
མེས་པོའི་སྲོལ་རྒྱུན་སྐྱོང་ན་འགྲིག་འདུག་སྙམ། །
འདི་འབད་རྣམ་དཀར་དགེ་བ་གང་མཆིས་རྣམས། །
ཐུབ་པའི་བསྟན་པ་པད་ཚལ་རབ་རྒྱས་ནས། ། ཀྱི་ཚོ་
ཆོལ་གསུམ་བོད་ཀྱི་ བཞེད་དོན་གནག་པའི་ཆོས། །
འབད་མེད་ལྷུན་གྱིས་འགྲུབ་པའི་རྒྱུ་རུ་སྨོན། །
ཞེས་བརྩོམས་ཆུང་ཙིཏྟ་མ་ཎིའི་མཛོད་འདི་ནི་དཔལ་རྫོང་སར་བཀྲ་ཤིས་ལྟར་རྩེར་འཇམ་དབྱངས་མཁྱེན་
བརྩེ་དབང་པོའི་གཟིམ་སྐྱིལ་དབང་ཁང་འཆི་མེད་གྲུབ་པའི་དགའ་ཚལ་དུ་ཐང་སྐྱ་མཁན་རིན་པོ་ཆེ་འཆི་མེད་
ཚེ་རིང་ནས་ཚོགས་གཙོ་བཞེས་ཏེ་རིས་མེད་བཀའ་བསྟན་ལྷན་ཚོགས་བཙུགས་སྐབས། ཚོགས་གཙོ་དམ་
པ་མཆོག་ནས་མེས་པོའི་སྲོལ་རྒྱུན་ནང་དུ་རྩོམ་གནང་ཞིག་མཛོད་ཅིག་ཅེས་གསུངས་པར་བསྐུར་ངོ་མ་ལྡོག་
ཙམ་དུ་རྫ་དྲེལ་དཀར་དགོན་པའི་མཁན་མིང་འཛིན་པ་ཐུབ་བསྟན་དགེ་ལེགས་གོ་ཆའམ་དོན་གྲུབ་ཚེ་བརྟན་
ཞེས་འབོད་པ་དེས། བདག་དང་འདྲ་བའི་བཙུན་ཆུང་འགའ་ཞིག་ལ་ཕན་སེམས་དར་ཡུག་ཆེན་པོས་སྣ་
དྲངས་སྟེ་བྲིས་པ་དགེ་བར་གྱུར་ཅིག། །།སརྦ་མངྒ་ལམ། །དགེའོ།། །།
175



སྙིང་གཏམ་ཅོ་ཀའི་གྲེ་འགྱུར།
༈ སྙིང་གཏམ་ཅོ་ཀའི་གྲེ་འགྱུར།
ཝ་དགོན་ཟླ་བ་སྟོབས་ལྡན།
རྣམ་དག་ཁྲིམས་ཀྱི་རྩ་བ་སྲ་ཞིང་བརྟན། །
བཅུ་ཕྲག་རིག་པའི་ཡ་ག་རབ་ཏུ་རྒྱས། །
ཉམས་དང་རྟོགས་པའི་འབྲས་བུ་གཡུར་ཟ་བའི། །
དཔལ་ལྡན་བླ་མ་བདག་སོགས་སྤྱི་བོའི་རྒྱན། །
འདོད་དགུ་འབྱུང་བའི་ཡིད་བཞིན་ནོར་བུ་བཞིན། །
གཏན་བདེ་འགྲུབ་པའི་མི་ལུས་རིན་ཆེན་འདི། །
ཡང་ཡང་མ་ཡིན་ལན་གཅིག་རྙེད་པའི་དུས། །
དམ་ཆོས་རྣལ་མ་སྒྲུབས་ཤིག་སྙིང་གཏམ་ཡིན། །
ཉི་གཞོན་འཆར་ཀའི་རྩྭ་རྩེའི་ཟིལ་པ་བཞིན། །
འུ་ཅག་རྒྱུད་ཀྱི་གཅེས་པའི་ཚེ་སྲོག་འདི། །
མི་རྟག་འཆི་བས་ནམ་གཟུང་ཆ་མེད་པས། །
རྟག་འཛིན་བདུད་ཀྱིས་མ་སླུ་སྙིང་གི་གཏམ། །
176



འཚེ་མེད་ཞི་བའི་སློབ་སྟོན།
ས་ལུ་འབྲུ་ལས་ས་ལུའི་སྨྱུ་གུ་བཞིན། །
དགེ་སྡིག་ལས་ལས་བདེ་སྡུག་འབྲས་བུ་འདི། །
ཆོས་ཉིད་མཐུ་ཡིས་གཡོ་བ་མི་སྲིད་པས། །
འཇུག་ལྡོག་གནས་ལ་མ་རྨོངས་སྙིང་གི་གཏམ། །
1:| བ་
འཇིགས་སུ་རུང་བའི་ལྷོ་ནུབ་སྲིན་གླིང་ལྟར། །
ཡོད་པ་འཚོ་དང་མེད་པ་བཙལ་བ་སོགས། །
མཁའ་མཉམ་འགྲོ་ལ་དུ་ཁས་མནར་བའི་ཕྱིར། །
ཟག་བཅས་བདེ་ལ་མ་ཞེན་སྙིང་གི་གཏམ། །
མཚན་ལྡན་བླ་མ་དགེ་བའི་བཤེས་གཉེན་ལས། །
གདམ་ངག་ཐོས་པའི་སྐལ་བ་བཟང་ན་ཡང༌། །
ཉོན་མོངས་དུག་ལྔའི་གཉེན་པོ་མ་སོང་ན། །
འཁོར་བའི་གཡང་ལས་ཐར་དུས་ནམ་ཞིག་ཡོད། །
གཞུང་བརྒྱ་གོ་བའི་ཐོས་པ་མི་ལྡན་ཡང་། །
འདྲེན་མཆོག་བླ་མའི་སྙན་རྒྱུད་ཟབ་མོའི་དོན། །
མ་བཅོས་མོས་གུས་གདུང་ཤུགས་དྲག་པོ་ཡིས། །
ཉམས་ལེན་གནད་ལ་བྲེལ་ན་དེ་ཡི་ཆོག །
177



སྙིང་གཏམ་ཅོ་ཀའི་གྲེ་འགྱུར།
ལས་ཀྱིས་བསྡུས་པའི་དྲིན་ཆེན་ཕ་མ་སོགས། །
ཤུལ་དུ་བཞག་ནས་ཉམས་དགའི་སྒྲུབ་གནས་ནས། །
ལྷ་ཆོས་བསྒྲུབ་པའི་དམ་བཅའ་སྔོན་ལ་བཞག །
རྗེས་སུ་སྒྲུབ་སྲན་ཆུང་ན་བདག་ཡིད་ཕམ། །
རྣམ་དཀར་དགེ་བའི་ལས་ལམ་ཅི་མཆིས་པ། །
སྦྱོར་བ་དངོས་དང་རྗེས་ཀྱིས་མ་ཟིན་ན། །
མ་བཅོས་གནས་ལུགས་ཇི་བཞིན་མཐོང་དུས་མེད། །
རྒྱུན་དུ་འདི་ཉིད་ཡིད་ལ་དྲན་པ་གཅེས། །
བ་དང་སྐྱིད་ན་ཚེ་སྔོན་ལས་ཀྱི་བསོད་ནམས་ཡིན། །
རང་དབང་ཡོད་དུས་སྒོ་གསུམ་དགེ་ལ་སྦྱོར། །
སྡུག་ན་ཁམས་གསུམ་འཁོར་བའི་ཆོས་ཉིད་རེད། །
ངེས་འབྱུང་སྙིང་ལ་བཅང་ན་རབ་མ་ཡིན། །
སྒྱིད་ལུག་བརྙས་པའི་དམན་ས་མི་གཟུང་ནས། །
བྲིས་དང་ཡིག་ཆ་དག་ལ་སྦྱོངས་མཛོད་དང་། །
ཡོན་ཏན་ལྡན་ན་ཆོས་དང་འཇིག་རྟེན་གྱི། །
ལེགས་ཚོགས་མ་ལུས་དགོས་འདོད་ལྷུན་གྱི་འགྲུབ། །
178



འཚེ་མེད་ཞི་བའི་སློབ་སྟོན།
རྒྱུས་མེད་གསར་དུ་ཕྲད་པའི་མི་རྣམས་ལ། །
སྔོན་དུ་ཡང་ཡང་ལེགས་པ་མ་བརྟགས་པ། །
མཉམ་དུ་འགྲོག་དང་ནོར་རྫས་སྐྱི་གཡར་སོགས། །
བྱེད་ན་རང་ཉིད་གདོན་གྱིས་ཟིན་པ་ཡིན། །
ཡ་རབས་སྤྱོད་བཟང་ཅན་གྱི་གྲོགས་དག་ལ། །
གཞན་ཕན་མཛའ་བརྩེའི་སེམས་དང་མི་འབྲལ་ཞིང་། །
ཡིད་མི་ཡོང་བའི་བྱ་སྤྱོད་ཅུང་མཐོང་ཚེ། ། ཏ
ངོ་ནག་རྫ་མའི་རྐུབ་དེ་མ་བསྟན་རོགས། །
བརྗོད་འདོད་རླུང་གིས་སྐྱོད་པའི་གླུ་ཆུང་འདི། །
འཇིག་ཚོགས་ལྟ་བའི་ན་ཆུང་སྒེག་མོ་དེའི། །
འདོད་ཡོན་རྣམ་ལྔའི་གཟུགས་འཆར་མེ་ལོང་ངོས། །
དབང་མེད་སྤྱོད་པའི་སེར་གཟུགས་འཛིན་ཙམ་དེས། །
ཞེས་མུ་ཅོར་མཁན་ཟླ་བ་སྟོབས་ལྡན་འབོད་པ་དེས་སྲིང་ཆུང་མ་བྱང་ཆུབ་དཔལ་མོ་དང་གུ་རུ་ཆོས་སྒྲོན་
གཉིས་ལ་ཆེད་དུ་སྐུལ་བའི་འཕྲིན་ཐུང་།
179



ནང་ཆོས་འཚོལ་བའི་གླེང་མོལ།
༈ ནང་ཆོས་འཚོལ་བའི་གླེང་མོལ།
དྲེལ་དཀར་དོན་གྲུབ་ཚེ་བརྟན།
བདུད་དམག་སྟོང་གིས་སྒྲོག་རྡོ་འཕངས་ཚེ་འཇམ་གཉེན་ཕྱག་གིས་མེ་ཏོག་སྦྱིན།།
མ་རུང་བདུད་བཞིའི་གཡུལ་ལས་རྒྱལ་ཏེ་ལྷ་ཡི་རྒྱལ་རྔ་ལན་བརྒྱར་བསྒྲགས།།
ཆོས་ཕུང་བརྒྱད་ཁྲིའི་ཆར་རྒྱུན་འབབ་ཚེ་རྐང་འཐུང་པད་ཚལ་གསར་དུ་བཞད།།
ལྷ་མིའི་རྣམ་འདྲེན་ཟས་གཙང་སྲས་པོས་དགེ་ལེགས་སྣང་བའི་ཤིས་པ་སྩོལ།།
རྣམ་དཀར་ཚོགས་གཉིས་དགོས་འདོད་རིན་ཆེན་འབྱུང་གནས་ལས། །
ལེགས་པར་འཁྲུངས་བའི་སྙིགས་ལྔའི་སྨག་རུམ་སེལ་བའི་གཉེན། །
མཚུངས་མེད་ཐུགས་སྐྱེད་ཟླ་བྲལ་རླབས་ཆེན་མཛད་ཕྲིན་ཅན། །
རྒྱུ་བོད་མཁས་གྲུབ་རྣམས་ནི་གུས་པས་གཙུག་ན་མཆོད། །
ཅེས་ཤིས་པར་བརྗོད་པའི་ཚིག་གི་མེ་ཏོག་ཨུ་དུམ་ཝ་རའི་མདུན་ལེགས་པར་
བསུས་ཏེ། གང་ཞིག་རྗོད་པར་བྱ་ཞེ་ན། དེ་ཡང་སྟོད་ན་ས་འཛིན་གངས་རིའི་
ཕྲེང་བས་མུ་འཁྱུད་ལྟར་ཡོངས་སུ་བསྐོར་ཏེ། བརྗིད་ལྡན་སེང་གེ་དཀར་མོའི་
གཡུ་རལ་མཁའ་དབྱིངས་ལ་འཕྱར་བཞིན། འཇིགས་རུང་གཏུམ་པོའི་ངར་སྐད་
1a0



འཚེ་མེད་ཞི་བའི་སློབ་སྟོན།
བར་མེད་དུ་སྒྲོག་པས། མཚར་སྡུག་འབུམ་གྱིས་འཁྱུད་པའི་སེང་ཕྲུག་རྣམས་
གར་རྩེད་ལ་རོལ་ཞིང་། བར་ན། གཡུ་ཁུའི་མདངས་ལ་འཁུ་བའི་སྤང་ལྗོངས་
ཡངས་ཤིང་རྒྱ་ཆེ་བའི་ངོས་ན་མཛེས་ཤིང་ལྟ་ན་སྡུག་པའི་དཀར་དམར་གྱི་མེ་ཏོག་
སྣ་ཚོགས་པ་ཞིག་བཀྲ་ཞིང་དྲི་བསིལ་ཕྱོགས་བརྒྱ་ལ་ལྡང་བ་དང༌། རྫ་ཆུ་དྭངས་
མའི་འགྱུར་ཁུག་དང་ཁུ་བྱུག་དང་འཇོལ་མོའི་མགྲིན་དབྱངས་ལྷང་ལྷང་དུ་གྱེར་
བའི་རྩྭ་ཐང་གི་སྟེང་ན་ཕྱུགས་རིགས་མཐའ་ཡས་པར་ཞིག་གིས་བདག་མེད་རྩྭ་
ཆུ་ལ་བག་ཡངས་སུ་ལོངས་སྤྱོད་ཅིང་། སྨད་ན། ཆེས་ལྗོང་མདོག་རྒྱས་པའི་རྩི་
ཤིང་དང་ནགས་ཚལ་རྣམས་བསིལ་འཇམ་རླུང་གིས་ལོང་ལོང་དུ་གཡོ་ཞིང་རི་
དྭགས་དང་གཡུང་དྭགས་ཚད་མེད་པར་ཞིག་དལ་བུའི་རྒྱུ་བ་དང༌། བཀོད་ལེགས་
པའི་མཚོ་དང་མཚེའུ་ཤག་ཤག་ཏུ་བཞུར་བའི་ཆུ་མོའི་ཀློང་ན་སྟོད་དཀར་ཉ་མོའི་
འཁྱུག་རྩལ་ངོམ་པའི་ལྗོངས་འདིར་གནས་འཆའ་བའི་དཔལ་འཛངས་དང་བརྟུལ་
ཕོད་ལྡན་པའི་མི་རིགས། ལས་སྨོན་རྟེན་འབྲེལ་དབང་གིས་ཤ་རུས་སྐྱེ་རྒྱུད་
གཅིག་ལས་ཆད་པའི་གངས་ཅན་པའི་སྙན་དུ་མེ་ཏོག་ཆུང་ཡང་མཆོད་རྫས་ཀྱི་
ཚུལ་དུ་གང་གླེང་བར་བྱ་བ་ལ་ནི། དེ་ཡང་རླུང་རླབས་ཀྱིས་རབ་ཏུ་སྐྱོད་པའི་གོ་
ལ་ཧྲིལ་པོའི་འཇིག་རྟེན་གྱི་ཁམས་འདིར་སྤྱིར་སྟོན་པ་དང་བསྟན་པ་མཐའ་ཡས་
པ་ཞིག་བྱུང་བར་རྣམས་གྲུབ་མཐའ་རང་རང་གི་ལུགས་ལ་སྟོན་པར་ཚད་མ་དང་
བསྟན་པར་རྣམ་དག་འདོད་ན་ཡང་། བསམ་བློ་ཞིབ་མོར་ཞིག་གཏོང་ན། འཁོར་
བའི་འཆིང་རྒྱ་གཅོད་པའི་ཐབས་དང༌། སྐྱེ་འགྲོ་ཡོངས་ལ་འཚེ་མེད་ཀྱི་གཏན་
བདེ་སྐྲུན་པའི་རྒྱུ་ནི། ཟླ་མེད་ཀྱི་ནུས་མཐུ་དང་། ཚད་མེད་ཀྱི་སྙིང་རྗེ་མངའ་བའི་
མཉམ་མེད་ཤཱཀྱའི་རྒྱལ་པོ་མཆོག་དང་། དེ་ཡི་བསྟན་པ་འདི་གཉིས་མ་གཏོགས་
181



ནང་ཆོས་འཚོལ་བའི་གླེང་མོལ།
མེད་པར་ཆེད་དུ་མ་སྒྲུབ་ཀྱང་གྲུབ་པར་ཡིན་པ་དེས་ན། སྟོན་པ་སངས་རྒྱས་དང་།
བསྟན་པ་དམ་ཆོས་གཉིས་ཀྱི་བྱུང་བར་ཟུར་ཙམ་རྗོད་ན། བདག་ཅག་གི་སྟོན་
པ་ཐུགས་རྗེ་ཅན་ནི། ཐོག་མར་བསམ་པ་བྱང་ཆུབ་མཆོག་ཏུ་ཐུགས་བསྐྱེད། བར་
དུ་གྲངས་མེད་གསུམ་ལ་ཚོགས་བསགས། མཐར་མངོན་པར་རྫོགས་པར་སངས་
རྒྱས་པའི་ཚུལ་བསྟན་ཏེ། ཆོས་ཀྱི་ཆེ་བ་བསྟན་ཕྱིར་ཞག་བདུན་ཕྲག་བདུན་གྱི་
བར་དུ། ཟབ་ཞི་སྤྲོས་བྲལ་འོད་གསལ་འདུས་མ་བྱས། །བདུད་རྩི་ལྟ་བུའི་ཆོས་
ཤིག་ཁོ་བོས་རྙེད། །སུ་ལ་བཤད་ཀྱང་གོ་བར་མི་འགྱུར་བས། །མི་སྨྲ་ནགས་
ཀྱི་ཚལ་དུ་གནས་པར་བྱ། །ཞེས་གསུངས་པ་ལྟར་ཆོས་མི་གསུངས་པའི་ཚུལ་གྱི་
བཞུགས་པའི་ཚེ། སྟོང་མི་མཇེད་ཀྱི་བདག་པོ་ཚངས་པས་གསེར་གྱི་འཁོར་ལོ་
རྩིབ་སྟོང་དང་ལྡན་པ་ཕུལ་ནས། གསོལ་བ་འདི་ལྟར་བཏབ་ཏེ། མ་ག་དྷ་ཡི་ཡུལ་
འདིར་སྔོན་ཆད་ཆོས། །མ་དག་དྲི་མས་རྗེས་སུ་འབྲེལ་བ་བྱུང༌། །བདུད་རྩིའི་
སྒོ་མོ་དབྱེ་བར་མཛོད་ཅིག་ཆོས། །རྡུལ་བྲལ་དྲི་མ་མེད་པ་བསྟན་དུ་གསོལ། །
ཞེས་དང་། ལྷ་ཡི་དབང་པོ་བརྒྱ་སྦྱིན་གྱི་དུང་དཀར་པོ་གཡས་སུ་འཁྱིལ་བ་ཕུལ་
ནས། གསོལ་བ་འདིར་ལྟར་བཏབ་ཏེ། ཟླ་བ་ཉ་བ་གཟའ་ལས་ཐར་བ་ལྟར།
ཁྱོད་ཀྱི་ཐུགས་ནི་རྣམ་པར་གྲོལ་བ་ལགས། །གཡུལ་ལས་རྣམ་པར་རྒྱལ་བ་
བཞེངས་སུ་གསོལ། །འཇིག་རྟེན་མུན་པ་ཤེས་རབ་འོད་དབྱུང་གསོལ། །ཞེས་
ཆོས་ཀྱི་འཁོར་ལོ་བསྐོར་བར་གསོལ་བ་བཏབ་པ་ན། གདུལ་བྱ་རྣམས་ཀྱི་ཁམས་
དང་དབང་པོ་མོས་པའི་བྱེབྲག་དང་སྒོ་བསྟུན་ནས་ཆོས་ཀྱི་འཁོར་ལོ་རིམ་པ་གསུམ་
བསྐོར། རྗེས་སུ་བསྟན་པ་ཡོངས་རྫོགས་ཉན་ཐོས་འོད་སྲུང་ཆེན་པོ་ལ་གཏད་
དེ་མྱ་ངན་ལས་འདས་པའི་ཚུལ་མཛད། དེ་རྗེས་ཉན་ཐོས་འོད་སྲུང་ཆེན་པོ་ལ་
132



འཚེ་མེད་ཞི་བའི་སློབ་སྟོན།
སོགས་པའི་བསྟན་པའི་གཏད་རབས་བདུན་དང་འཕགས་པ་ཀླུ་ཐོགས་སོགས་
འཛམ་གླིང་རྒྱན་དྲུག་མཆོག་གཉིས་མཁས་པ་སྒོ་དྲུག་དང་སློབ་དཔོན་ཆེ་བཞི་
སོགས་ཀྱི་བཀའ་བསྡུ་རིམ་པར་བྱས་པའི་ཆོས་སྒོ་བརྒྱད་ཁྲི་བཞི་སྟོང་གསུང་རབས་
ཡན་ལག་བཅུ་གཉིས་དང་ལུང་དང་རིགས་པའི་སྡེ་སྣོད་གསུམ་དང་རྒྱུད་སྡེ་བཞིའམ་
དྲུག་ལ་སོགས་མདོ་སྔགས་གཉིས་ཀྱི་ཆོས་ཆར་རྒྱ་ཆེར་བསྟན་ལ་ཕབ་སྟེ་དགོངས་
འགྲེལ་ལ་བསྟན་འགྱུར་རིན་པོ་ཆེ་མཛད། དེ་རྗེས་ཤེར་ཕྱིན་འབུམ་པ་སོགས་
ལས་ཐེག་ཆེན་བྱང་ནས་བྱང་དུ་དར་ཞིང་རྒྱས་པར་ལུང་བསྟན་པ་ལྟར་བྱང་ཕྱོགས་
བྷོ་ཊའི་ལྗོངས་འདིར་རྒྱལ་བའི་བཀའ་དང་། དེའི་དགོངས་འགྲེལ་གྱི་བསྟན་བཅོས་
དང་བཅས་པར་འཆད་རྩོད་རྩོམ་གསུམ་དང་ཐོས་བསམ་སྒོམ་གསུམ་སོགས་ཀྱི་
སྒོ་ནས་འཛིན་སྐྱོང་སྤེལ་གསུམ་བྱེད་ཚུལ་ཟུར་ཙམ་རྗོད་ན། དེ་ཡང་ཀོང་སྤྲུལ་ཡོན་
ཏན་རྒྱ་མཚོའི་ཞལ་ནས། ཆོས་བློན་ཐོན་མི་བེ་རོ་སྐ་ཅོག་ཞང་། །གནུབས་ཆེན་
རིན་བཟང་རྫོགས་ལོ་ས་སྐྱ་པ། །བུ་སྟོན་བཤད་རྒྱུད་འདེགས་པའི་ཀ་ཆེན་བཅུ། །
ཞེས་དང༌། རྙིང་མ་བཀའ་གདམ་ལམ་འབྲས་བཀའ་བརྒྱུད་པ། །ཤངས་པ་ཞི་
བྱེད་སྦྱོར་དྲུག་བསྙེན་སྒྲུབ་བོ། །བོད་ཡུལ་སྒྲུབ་བརྒྱུད་ཤིང་རྟ་ཆེན་པོ་བརྒྱད། །
ཅེས་གསུངས་པ་ལྟར། བྱང་ཕྱོགས་ཧི་མ་ལ་ཡི་རྒྱལ་ཁམས་འདི་ན། རྟོགས་པའི་
བསྟན་པ་གསལ་བར་བྱེད་པ་སྒྲུབ་བརྒྱུད་ཀྱི་ཤིང་རྟ་བརྒྱད་དང༌། ལུང་གི་བསྟན་
པ་གསལ་བར་བྱེད་པ་བཤད་རྒྱུད་འདེགས་པའི་ཀ་ཆེན་བཅུ། བཀའ་བབས་ཀྱི་
ཆུ་བོ་ཆེན་པོ་བཞི་སོགས་བྱུང་ནས། ལོ་རྩྭ་བ་རྣམས་ཀྱིས་བསྒྱུར། མཁས་པ་རྣམས་
ཀྱིས་བཤད། རྣལ་འབྱོར་པ་རྣམས་ཀྱིས་སྒོམ་ཏེ་མདོ་སྔགས་རིག་གནས་མན་
ངག་དང་བཅས་པའི་བསྟན་པ་ཉི་མ་ཤར་བ་ལྟར་བྱས་པ་དང་། ལྷ་ཀླུ་དྲི་ཟ་གནོད་
183



ནང་ཆོས་འཚོལ་བའི་གླེང་མོལ།
སྦྱིན་དང་། འཇིག་རྟེན་མི་ཡུལ་ས་བླ་ས་འོག་ནམ་མཁའ་རི་བྲག་གཏེར་གྱིས་
བཀང་སྟེ་གངས་ཅན་བོད་ཡུལ་འདིར་བདེ་སྐྱིད་ཀྱི་རྫོགས་ལྡན་དཔལ་ལ་རོལ། དེ་
ལྟར་སངས་རྒྱས་ཀྱིས་ཞལ་ནས་གསུངས་པའི་ཆོས་ཕུང་བརྒྱད་ཁྲི་བཞི་སྟོང་དང་།
རྗེས་འཇུག་རྣམས་ཀྱིས་དགོངས་འགྲེལ་ཀྱི་བསྟན་བཅོས་རི་རབ་ཀྱི་དཔངས་
དང་མཉམ་པའི་དམ་པའི་ཆོས་ཀྱི་སྒོ་མོ་གྲངས་གི་མི་ལོངས་བ་ཞིག་ཡོད་ནའང་།
མདོར་བསྡུ་ན་ཐོས་པ་དང་བསམ་པས་ཚུལ་བཞིན་དུ་སྨྲ་བ་དང་། སྒོམ་པས་སྒྲུབ་
པ་ཉམས་སུ་ལེན་པ་གཉིས་མ་གཏོགས་མེད་ལ། དེ་ཚུལ་བཞིན་དུ་སྨྲ་སྒྲུབ་བྱེད་
པ་དག་ནི་ཤཱཀྱའི་ལུང་རྟོགས་ཀྱི་བསྟན་པ་འཛིན་ཞེས་བྱ་སྟེ། སློབ་དཔོན་དབྱིག་
གཉེན་གྱིས་བསྟན་བཅོས་མངོན་པ་མཛོད་ལས། སྟོན་པའི་དམ་ཆོས་རྣམ་གཉིས་
དེ༑ ༑ལུང་དང་རྟོགས་པའི་བདག་ཉིད་དོ། །དེ་འཛིན་བྱེད་པ་སྨྲ་བྱེད་པ། །སྒྲུབ་
པར་བྱེད་པ་ཁོ་ནའོ། །ཞེས་ངེས་བཟུང་གིས་ཚིག་བརྣན་མ་འཛད་དོ། །འདིས་
ཐད་ནས་དེང་སང་གི་བླ་སྤྲུལ་དང་སྐྱེ་བོ་འགའ་དང་འགས་སངས་རྒྱས་ཀྱི་བསྟན་
པ་དངོས་ཞེས་པ་རྒྱུ་རྐྱེན་བཟང་པོ་གསེར་དངུལ་ལས་གྲུབ་པའི་སྐུ་གཟུགས་ཆེ་
ཆུང་མང་པོ་དང་། མཆོད་རྟེན་མཐོ་མན་མང་པོ། ཟངས་མདོག་དཔལ་རིའི་ལྷ་
ཁང་། རྒྱུ་འཕྲུལ་ལྷ་ཁང་། ཚོགས་ཆེན་ལྷ་ཁང་སོགས་གཙུག་ལག་ཁང་ཧ་ཅང་
མང་པོ་བཞེངས་པ་དང་། ཕྱག་མཆོད་སྐོར་གསུམ་བྱེད་པ་སོགས་འབའ་ཞིག་
སངས་རྒྱས་ཀྱི་བསྟན་པ་རིན་པོ་ཆེ་དངོས་ཀྱི་ཞབས་ཞུ་ཡིན་སྣང་སྐྱེས་ཏེ། ལུང་
སྡེ་སྣོད་གསུམ་ལ་འཆད་ཉན་དང་། ལམ་བསླབ་པ་གསུམ་ལ་ཉམས་བཞེས་རྒྱང་
དུ་བོར་ནས་བྱ་བ་ལས་ཀྱི་འཁོར་ལོ་འབའ་ཞིག་གིས་དུས་འདའ་བཞིན་ཡོད་པའང་
ཧ་ཅང་མང་པོ་སྣང་། འོ་ན་ལྷ་འབྲི་རྟེན་བཞེང་བྱེད་པ་དང་ཕྱག་མཆོད་སྐོར་གསུམ་
184



འཚེ་མེད་ཞི་བའི་སློབ་སྟོན།
བྱེད་པ་སོགས་དོན་མེད་འབའ་ཞིག་ཨི་རེད་ཞེ་ན། དེ་ནི་སངས་རྒྱས་ཀྱི་བསྟན་
པའི་ཡན་ལག་གི་དབང་དུ་བྱས་ན་དོན་མེད་མིན་ཏེ། རང་ཉིད་ཀྱིས་ཚོགས་
བསགས་སྒྲིབ་པ་སྦྱོང་། སངས་རྒྱས་ཀྱིས་བསྟན་པ་ལ་ཞབས་འདེགས་ཆེན་པོ་
བྱེད་པའི་རྒྱུ་ཉིད་དུ་འགྲོ་བའི་ཕྱིར་རོ། །འོན་ཀྱང་བསྟན་པ་དངོས་ཀྱི་དབང་དུ་
བྱས་ན་ཀློག་པ་ཐོས་བསམ་སྤོང་བ་བསམ་གཏན་གཉིས་སྒྱུར་ནས་བྱ་བ་ལས་ཀྱི་
འཁོར་ལོ་འབའ་ཞིག་གིས་དུས་འདའ་བར་བྱེད་ན་དེ་ནི་ཧ་ཅང་ནོར་འཁྲུལ་ཆེན་
པོ་ཞིག་ཡིན་ཏེ། རྒྱུ་མཚན་ནི། སངས་རྒྱས་ཀྱིས་བསྟན་པ་དངོས་སྙིང་མིག་ལྟ་
བུ་ནི། གོང་དུ་ཀུན་མཁྱེན་སངས་རྒྱས་གཉིས་པ་སློབ་དཔོན་དབྱིག་གཉེན་གྱིས་
ལུང་དྲངས་པ་ལྟར་ཆོས་སྐུ་རྡོ་རྗེ་འཆ
རྗེ་འཆང་ནས་རང་ཅག་གི་དྲིན་ཆེན་བླ་མའི་བར་དུ་
མན་ངག་གཅིག་མཐུན་དུ་སངས་རྒྱས་ཀྱིས་བསྟན་པ་དངོས་ལུང་རྟོགས་རིན་པོ་
ཆེ་གཉིས་ལས་གཞན་མེད་ཚུལ་མགྲིན་དབྱངས་གཅིག་མཚུངས་སུ་བཞེད་དོ། །
དེས་ན་ལུང་གི་ཆོས་ནི་གང་ཡིན་དེ་ཇི་ལྟར་འཛིན་པར་བྱེད། རྟོགས་པའི་ཆོས་
གང་ཡིན་དེ་ཇི་ལྟར་འཛིན་པར་བྱེད། དེ་ལྟར་འཛིན་པའི་ཕན་ཡོན་གང་ཡིན་ཞེ་
ན༑ ལུང་གི་ཆོས་ནི་གསུང་རབས་ཡན་ལག་བཅུ་གཉིས་དང་བཀའ་དང་བསྟན་
བཅོས་ཀྱི་བསྡུས་པའི་ལེགས་བཤད་འདུལ་བ་མདོ་སྡེ་མངོན་པའི་སྡེ་སྣོད་གསུམ་
གང་རུང་གི་ཁོངས་སུ་གཏོགས་པ་ནི་ལུང་གི་བསྟན་པ་ཞེས་བྱ་ལ། དེ་ཇི་ལྟར་
འཛིན་སྐྱོང་བྱེད་ཚུལ་ནི། ཐོས་བྱུང་གི་ཤེས་རབ་ཀྱིས་མི་ཤེས་པའི་མུན་པ་སེལ་
བར་བྱེད་པ་དང་། བསམ་བྱུང་གི་ཤེས་རབ་ཀྱིས་ཐེ་ཚོམ་གྱི་དྲྭ་རྒྱ་བཅད་པས་
སྒོམ་བྱུང་གི་ཤེས་རབ་ལ་སྦྱོར་བར་བྱེད་པ་དེ་ཡིན་ཏེ། སངས་རྒྱས་གཉིས་པས་
ཞལ་ནས། ཚུལ་གནས་ཐོས་དང་བསམ་ལྡན་པས། །སྒོམ་པ་ལ་ནི་རབ་ཏུ་སྦྱོར། །
185



ནང་ཆོས་འཚོལ་བའི་གླེང་མོལ།
ཞེས་གསུངས་པ་ལྟར། གཞི་ཚུལ་ཁྲིམས་རྣམ་དག་ཞིག་གི་སྟེང་དུ་བཀའ་དང་
བསྟན་བཅོས་ཀྱི་བསྡུས་པའི་ལེགས་བཤད་སྡེ་སྣོད་རྣམས་ཀྱི་དོན་བླ་མ་དགེ་བའི་
བཤེས་གཉེན་གྱི་མདུན་དུ་ཚུལ་བཞིན་ཉན་པ་དང་། དེ་དག་གི་རྩ་བ་དང་སྡོམ་
ཚིག་སོགས་བློ་ལ་ལེན་པ། དོན་རྣམས་མི་བརྗེད་པར་ཡིད་ལ་འཛིན་པ། བསམ་
བྱུང་ཤེས་རབ་ཀྱིས་ཚུལ་བཞིན་ཡིད་ལ་བྱེད་པས་ཐེ་ཚོམ་གྱི་དྭ་སྨག་གཏོར་བར་
བྱེད་པ་སྟེ་ཐོས་བསམ་གཉིས་ཀྱི་གོ་རིམ་བཞི་པོ་མ་འཁྱུག་པར་ཚུལ་བཞིན་སྒྲུབ་
པ་དང་
། སོར་བྱང་སྔགས་གསུམ་གྱི་རང་རང་གི་གཞུང་ནས་བཤད་པའི་བླ་མ་
མཚན་ཉིད་ལྡན་པས་དབང་ལུང་ཁྲིད་ཀྱི་བརྒྱུད་པ་ཟམ་མ་ཆད་པ་དམ་སེལ་སོགས་
ཀྱིས་མ་གོས་ཤིང་གསུང་པ་པོའི་རྒྱུད་ཆགས་སོགས་ཉོན་མོངས་པས་ཀུན་ནས་
མ་སློང་བར་དབང་ཁྲིད་ལུང་གསུམ་གང་སྤེལ་བར་བྱེད་ན་དེ་ནི་ལུང་གི་བསྟན་པ་
འཛིན་ཞེས་བྱ་ཆོག་སྟེ། མདོ་ལས། ཀུན་དགའ་བོ་གང་དག་ཆོས་ཀྱི་རྣམ་གྲངས་
འདི་ལས་ཐ་ན་ཚིག་བཞི་པའི་ཚིགས་སུ་བཅད་པ་ཙམ་འཛིན་ཏམ། འཆང་ངམ།
ཀློག་གམ། ཀུན་ཆུབ་པར་བྱེད་དམ། གཞན་དག་ལ་ཡང་སྟོན་ན་དེ་ནི་སྦྱིན་པ་
ཞེས་བྱ་སྟེ། དེས་ནི་སྦྱིན་པ་ཐམས་ཅད་ཟིལ་གྱིས་གནོན་པའོ། །ཞེས་དང༌། ལུང་
འབོགས་པར་བྱའོ། །ཞེས་དང་
། རིན་ཆེན་ཕྲེང་བ་ལས། ཆོས་ཉན་པ་ལ་སྦྱིན་
པ་དག །སྒྲིབ་པ་མེད་པར་བྱས་པ་ཡིས། །སངས་རྒྱས་རྣམས་དང་འགྲོག་པ་
ཉིད། །འདོད་པ་མྱུར་དུ་ཐོབ་པར་འགྱུར། །ཞེས་གསུངས་སོ། །དབང་ལུང་ཁྲིད་
ཀྱི་བརྒྱུད་ཚུལ་དེ་ལའང་གསང་སྔགས་སྔ་འགྱུར་རྙིང་མ་བ་ལྟར་ན་རྒྱལ་བ་དགོངས་
པའི་བརྒྱུད་ཚུལ། རིག་འཛིན་བརྡ་ཡི་བརྒྱུད་ཚུལ། མཁའ་འགྲོ་གཏད་ཀྱི་བརྒྱུད་
ཚུལ། གཏེར་ཆོས་སྨོན་ལམ་གྱི་བརྒྱུད་ཚུལ། བཀའ་བབས་དོན་གྱི་བརྒྱུད་ཚུལ།
188



འཚེ་མེད་ཞི་བའི་སློབ་སྟོན།
གང་ཟག་སྙན་ཁུང་གི་བརྒྱུད་ཚུལ་ཏེ་བརྒྱུད་བ་དྲུག་ལྡན་དུ་གསུངས་ཀྱང་དབང་
ཁྲིད་ལུང་གསུམ་བརྒྱུད་པ་ཕལ་མོ་ཆེ་ཕྱི་མ་འདི་ལ་འདོད་པར་མཛད་དོ། །གསང་
སྔགས་ཕྱི་འགྱུར་གསར་མ་ལྟར་ན་ཟབ་མོ་ལྟ་བའི་བརྒྱུད་ཚུལ། རྒྱ་ཆེན་སྤྱོད་པའི་
བརྒྱུད་ཚུལ། ཉམས་ལེན་བྱིན་རླབས་ཀྱི་བརྒྱུད་ཚུལ་གསུམ་མམ། རིང་བརྒྱུད་
དང་། ཉེ་བརྒྱུད། དག་སྣང་གི་བརྒྱུད་པ། རྟོགས་པ་དོན་གྱི་བརྒྱུད་པ་སོགས་
མང་ཀྱང་ཕལ་མོ་ཆེ་གང་ཟག་དངོས་ནས་གང་ཟག་ལ་བརྒྱུད་པ་གཙོ་བོར་མཛད་
དོ༑ །དེ་ཡང་ལུང་འབོགས་པ་དང་། ཡང་ན་ཁྲིད་བཤད་པ་སོགས་གང་ཟག་
ནས་གང་ཟག་ལ་བརྒྱུད་པའི་ཚེ་ཆོས་སྦྱིན་པ་པོའི་ཁོང་གི་ངོས་ནས་ཚང་དགོས་
པའི་ཆ་རྐྱེན་ཞིག་ནི། སྦྱིན་རྒྱུ་དམ་པའི་ཆོས་ཀྱི་ལུང་ཚིག་རྒྱལ་བའི་བཀའ་ཡིན་
ན་སངས་རྒྱས་ནས་བཟུང་ཆོས་སྦྱིན་པ་པོ་རང་ལ་ཐུག་གི་བར་དུ་ལུང་དེའི་ཚིག་
འབྲུ་གཅིག་ཀྱང་མ་ཆད་པར་གཅིག་ནས་གཅིག་ཏུ་བརྒྱུད་དེ་ཟིན་པའི་སྒྲ་ཚིག་
གི་ཕྲེང་བ་ཤེས་རྒྱུད་ལ་བཞག་པའི་བག་ཆགས་ཀྱིས་ཀུན་ནས་སློང་བའི་བཀའ་
དེ་ལ་འཆད་ཉན་དང་། གལ་ཏེ་སྦྱིན་རྒྱུའི་ཆོས་དེ་དགོངས་འགྲེལ་གྱི་བསྟན་
བཅོས་གང་རུང་ཞིག་ཡིན་ན་བསྟན་བཅོས་རྩོམ་པ་པོ་ནས་རིམ་བཞིན་དུ་བསྟན་
བཅོས་དེའི་ཚིག་དོན་ཟིན་པའི་འབྱུང་བ་ལས་བྱུང་བའི་སྒྲ་གང་ཡིན་པ་དེ་ཉིད་
གང་ཟག་གཅིག་ནས་གཅིག་ཏུ་བརྒྱུད་དེ་ཤེས་རྒྱུད་ཀུན་གཞིའི་སྟེང་དུ་བཞག་
ནས་རྒྱུན་མ་ཆད་པ་ཞིག་གི་ཚིག་དོན་ལ་འཆད་ཉན་བྱེད་དགོས་པ་ཡང་དམ་པ་
གོང་མ་དག་གི་ཕྱག་བཞེས་འཁྲུལ་བ་མེད་པ་ཞིག་གོ །དེའི་རྒྱུ་མཚན་གཙོ་བོ་
ཞིག་ནི། བརྗོད་བྱེད་ལུང་གི་ཆོས་གང་དང་གང་ཡིན་ཡང་ཕྱི་རོལ་གྱི་གླེགས་
བམ་བེམ་པོའི་རང་བཞིན་ཤོག་བུའི་སྟེང་གི་ཡིག་གཟུགས་འདི་མིན་པར་ནང་
17



ནང་ཆོས་འཚོལ་བའི་གླེང་མོལ།
གང་ཟག་གི་རྒྱུད་ཀྱིས་བསྡུས་པའི་བརྗོད་བྱེད་དགེ་བའི་ཆོས་ཞིག་ལ་ངོས་འཛིན་
དགོས་པ་ཡིན་ཞིང་། དེ་འདྲ་དེ་གང་ཟག་གི་རྒྱུད་ལ་ཡོད་ཚེ་ལུང་གི་བསྟན་པ་
གནས་པ་དང་། གལ་ཏེ་དེ་གང་ཟག་གི་རྒྱུད་ལ་མེད་པའི་དུས་ན་ལུང་གི་བསྟན་
པ་ནུབ་པ་ཡིན་པ་ལས་ཕྱི་རོལ་ཡུལ་གྱི་སྟེང་ན་གླེགས་བམ་ཙམ་ཡོད་མེད་རྒྱུ་མཚན་
དུ་བྱས་ཏེ་ལུང་གི་བསྟན་པ་འདི་གནས་མི་གནས་ཀྱི་ཚད་མི་ཟིན། དེ་ལྟར་ཡིན་
དུས་ལུང་གི་བསྟན་པ་འདི་གང་ཟག་གི་རྒྱུད་དང་འབྲེལ་བ་ཞིག་གི་སྟེང་ནས་འཇོག་
གི་ཡོད་པ་གསལ་བར་ཤེས་ཤིང་། དེ་ཡང་བཀའ་དང་བསྟན་བཅོས་ཀྱི་ལུང་གི་
བསྟན་པ་དེ་དང་དེ་གང་ཟག་གང་དང་གང་གི་རྒྱུད་ལ་ཡོད་མེད་ལྟ་བར་བྱེད་པ་
དེ་ཉིད་ཀྱི་རྒྱུན་གང་ཟག་དེའི་རྒྱུད་ལ་ཡོད་མེད་བལྟ་དགོས་པ་ལས་གཞན་དུ་
ཡོད་ཚུལ་ཞིག་བལྟ་རྒྱུ་མེད་དོ། །དེང་སང་གང་ཟག་ཕལ་མོ་ཆེས་ཁྲིད་བཤད་
པའི་ཚེ་བརྫུན་བསླད་སྒྲོ་སྐུར་མང་པོ་ཞིག་སྲེ་ནས་གཞན་མགོར་གདུགས་ལྟར་
བསྐོར་ཏེ་སློབ་མའི་རྒྱུད་ལ་མི་ཕན་པའི་ཕྱག་ལས་མཛད་པ་ཧ་ཅང་མང་། དེ་
བཞིན་དུ་ཟབ་མོའི་དབང་བསྐུར་བྱེད་པའི་ཚེ། ངེས་པར་དུ་ཚང་དགོས་པའི་དབང་
རྫས་དང་། ལྡན་དགོས་པའི་རྟོགས་པ་དང་བསྙེན་ཚད། ཤེས་དགོས་པའི་ཆོ་
གའི་ཕྱག་ལེན་རྣམས་ཚུལ་བཞིན་དུ་མི་འབྱོར་བར་ཕོ་རྒོད་ཀྱིས་དབང་བསྐུར་
བྱས་ནས་ཆོས་ལ་དབང་ཟ་བྱིན་རླབས་ཀྱི་ཚན་ཁ་ཡལ། དངོས་གྲུབ་ཀྱི་འགྲུབ་
ཐག་རིང་དུ་མངགས་ནས་སློབ་བུ་དམྱལ་སྒོ་བཏང་བའང་ཧ་ཅང་མང་། ཡང་ལུང་
འབོགས་པའི་ཚེ་གསལ་དག་སྙན་མགྱོགས་བཞིའམ་ཐ་ན་གསལ་དག་གཉིས་
དང་མི་ལྡན་པར་སྣོད་ཀྱི་ནང་ནས་བུང་བ་འཕུར་བ་བཞིན་དུ་འུར་འུར་བཀླག་
པའི་སྤྱི་སྒྲ་ཙམ་ལས་བྱེ་བྲག་ཚིག་གི་བརྗོད་པ་མི་གསལ་བར་འདོན་པ་དང་། ལུང་
188



འཚེ་མེད་ཞི་བའི་སློབ་སྟོན།
ལྕགས་རི་མ་དང་བམ་ལུང་མ་དང་ཕྱེད་ཀ་མ་སོགས་གཞན་མགོ་བསྐོར་བའི་ལུང་
བརྫུན་མང་པོ་ཞིག་གི་ཐ་སྙད་གཡལ་ནས་གང་ཟག་གཅིག་ནས་གཅིག་ཏུ་བརྒྱུད་
པའི་མན་ངག་གི་ཟམ་པ་གཅོད་པའི་བདུད་ལུང་མང་པོ་ཞིག་བསྒྲེངས་བར་སྣང་
རོ་༑ ༑དེ་ཡང་གྲོལ་བྱེད་ཀྱི་ཁྲིད་དང་སྨིན་བྱེད་ཀྱི་དབང་དང་རྒྱབ་བརྟེན་གྱིས་
ལུང་སྟེ་རང་རང་གི་གཞུང་ལས་བཤད་པའི་བསྟན་དོན་དང་ཕྱག་ལེན་རྣམས་ཚུལ་
བཞིན་དུ་བྱེད་དགོས་པར་མ་གཏོགས་འདི་འདྲའི་བྱ་སྤྱོད་ངན་པ་འདི་ཡི་དབང་
ཁྲིད་ལུང་གི་བརྒྱུད་པ་གཅོད་པའི་བདུད་ཀྱི་ཕོ་ཉའམ་བསྟན་པ་གཞིག་པའི་ཆོམ་
རྐུན་ཉིད་དུ་འགྲོ་བར་གདོན་མི་ཟ་སྟེ། བཅོམ་ལྡན་འདས་ཀྱིས་ཁོང་གི་བསྟན་
པ་གཞིག་པ་ནི། གཞན་གང་ཟག་སུ་ཡི་མི་གཞིག་སྟེ། ང་མིན་ང་འདྲ་ཞིག་གིས་
གཞིག་གོ་ཞེས་གསུངས་པ་ལྟར་ཡིན་ནོ། །དེས་ན་ཁྲིད་བཤད་པའི་ཚེ་སྒྲོ་སྐུར་
དང་བྲལ་བའི་སྒོ་ནས་སློབ་བུ་ལ་ཕན་ངེས་ཀྱི་ཐུན་མོང་བ་ཚོགས་བཤད་ཀྱི་སྐོར་
དང༌། ཐུན་མིན་སློབ་བཤད་ཀྱི་སྐོར་སོགས་གང་ཡིན་ཀྱང་ཚུལ་བཞིན་བཤད་
པ་དང་། དབང་བསྐུར་བའི་ཚེ་རང་རང་གི་གཞུང་ལས་བཤད་པ་ལྟར་བསྙེན་
ཚད་ལྡན་པ་དང་། དབང་གི་དམ་རྫས་དང་ཆོ་གའི་ཕྱག་ལེན་ཕྲ་ཤིང་ཕྲ་བ་ནས་
ཚུལ་བཞིན་འབྱོར་བ་བྱས་ཏེ་དབང་གནང་བྱེད་པ་དང་། ལུང་འབོགས་པའི་ཚེ་
བརྒྱུད་པའི་ཟམ་མ་ཆད་པ་དམ་སེལ་གྱི་མ་གོས་པའི་སྟེང་དུ་རབ་ན་རྗོད་བྱེད་ཀྱི་
ཚིག་ཕལ་རོལ་པོའི་ཉན་ཤེས་ལ་གསལ་བར་སྨྲ་བ་དང་། སྔོན་མཇུག་རྗེས་མཇུག་
སྒྲ་གདངས་ཚུན་ཆད་མ་ནོར་པར་དག་པོར་སྨྲ་བ་དང་། སྒྲ་གདངས་ཧ་ཅང་སྙན་
པ་ཁུ་བྱུག་བུ་མོའི་མགྲིན་དབྱངས་ལྟར་སྨྲ་བ་དང༌། ལུང་མགྱོགས་རྟ་མཆོག་ཅང་
ཤེས་ཀྱི་གོམ་འགྲོའི་ལྟར་མྱུར་བར་སྨྲ་བའོ། །ཐ་ན་གསལ་དག་གཉིས་དང་ལྡན་
189



ནང་ཆོས་འཚོལ་བའི་གླེང་མོལ།
པ་ཞིག་གིས་གཞན་ལ་ལུང་འབོགས་པར་བྱེད་ན་དེ་ནི་སངས་རྒྱས་བཅོམ་ལྡན་
འདས་ཀྱིས་དབང་ཁྲིད་ལུང་གསུམ་གྱི་བསྡུས་པའི་ལུང་གི་བསྟན་པ་འཛིན་ཞེས་
བྱ་བ་དེ་ལས་ལོགས་སུ་མེད་དོ། །ཡང་ལུང་རྒྱུན་དང་ཁྲིད་རྒྱུན་མེད་པར་གཞན་
ལ་ཆོས་འཆད་པ་དང་ཕལ་རོལ་པོའི་ཉན་པ་སོགས་ནི་ཐེག་དམན་མདོ་ལུགས་
ལྟར་ན་སྤྱིར་གཏང་རུང་བ་ཙམ་ཡོད་ཀྱང་། བྱིན་རླབས་ཀྱི་ཚན་ཁ་སོགས་ནི་འབྱུང་
དཀའ་མོ་ཡིན་ནོ། །ཐེག་པ་ཆེན་པོ་གསང་སྔགས་རྡོ་རྗེའི་ལུགས་ལྟར་ན་ངེས་པར་
དུ་ཁྲིད་རྒྱུན་དང་། ཐ་ནའང་ལུང་རྒྱུན་བཟང་པོ་ཞིག་མེད་ན་འཆད་ཉན་བྱེད་པ་
རྩ་བ་ནས་མི་རུང་བར་རྡོ་རྗེ་འཆང་ནས་ད་ལྟའི་དྲིན་ཆེན་བླ་མའི་བར་མཁས་གྲུབ་
རྣམས་ཀྱིས་ཞལ་མཐུན་དུ་བཞེད་དོ། །དེས་ན་དམ་པའི་ཆོས་བཀའ་དང་བསྟན་
བཅོས་གང་ལ་འཆད་ཉན་བྱེད་ན་དེའི་ལུང་རྒྱུན་དང་ཁྲིད་རྒྱུན་བཟང་པོ་བཙལ་
རྒྱུ་ནི་ཤིན་ཏུ་གལ་ཆེ་ལ། དེ་ཡང་གང་ཟག་ཕལ་མོ་ཆེས་ཐོས་བསམ་འཆད་ཉན་
བྱེད་པ་གཙོ་བོར་མ་གཏོགས་དེའི་དབང་ལུང་ཁྲིད་ཀྱི་བརྒྱུད་པ་བཙལ་འཚོལ་བྱེད་
རྒྱུའི་སྤྲོས་པ་དོར་བར་སྣང་མོད། དེ་ནི་ཅུང་ཟད་གོལ་བ་ཡིན་ཏེ། ཆོས་གང་ཞིག་
ལ་བརྟེན་ནས་དངོས་གྲུབ་ཐོབ་པ་དང་བྱིན་རླབས་ཀྱི་ཚན་ཁ་འབྱུང་བ་སོགས་ནི་
བརྒྱུད་པའི་བཀའ་གནང་འདི་ལ་ཐུག་ཡོད། མ་ཟད་དམ་པའི་ཆོས་ལ་དབང་ཟ་
ནས་ཆོས་སྤོང་གི་ལས་བསགས་པ་སོགས་ནི་བརྒྱུད་པའི་བཀའ་གནང་མ་ཐོབ་
པར་ཕོ་ཚོད་ཀྱི་ལས་བྱས་པ་འདི་ལ་ཐུག་ཡོད་དོ། །མེས་པོ་གོང་མ་རྣམས་ཀྱིས་
ཐོས་བསམ་བྱས་པ་ཙམ་གྱི་ཆོག་འཛིན་མི་བྱེད་པར་ཕྱོགས་མེད་ཀྱི་བླ་མ་ལ་བསྟེན་
ནས་རིས་མེད་ཀྱི་བརྒྱུད་པ་དམ་སེལ་མེད་པ་དག་ཉམས་སུ་ལེན་ནས་རིས་མེད་
ཀྱི་འགྲོ་དོན་བྱེད་པ་ཁོ་ན་ཡིན་ཏེ། དཔེར་ན་ཇོ་བོ་རྗེས་རང་གི་ཡོན་ཏན་གྱི་བརྒྱ་
190



འཚེ་མེད་ཞི་བའི་སློབ་སྟོན།
ཆ་ཙམ་ཡང་མེད་པའི་བླ་མ་མང་པོ་ཞིག་ལ་བསྟེན་ནས་ཁྲིད་ལུང་མང་པོ་གསན་
པ་དང་། གྲུབ་ཐོབ་ཐང་སྟོང་རྒྱལ་པོས་ཡུགས་ས་ཀྱང་བླ་མར་བསྟེན་ནས་ཁྲིད་
ལུང་མང་པོའི་བརྒྱུད་པ་གསན་པ་སོགས་རྒྱལ་བ་རིག་འཛིན་གོང་མ་རྣམས་ཀྱིས་
དཀའ་ངལ་ཁྱད་དུ་བསད་ནས་དབང་ཁྲིད་ལུང་གསུམ་ལ་དེ་ཙམ་གྱིས་མཐོང་
ཆེན་གནང་བ་དང་། ད་བར་དུ་རྒྱུན་མ་ཆད་པའི་མཛད་ཕྲིན་བ་དན་དཀར་པོ་སྲིད་
ན་མཐོན་པོར་བསྒྲེངས་པ་ལ། ད་ལྟ་ང་ཚོའི་མི་རབས་འདིས་རྒྱུན་བཟང་དེ་མུ་
མཐུད་ནས་མ་སྐྱོང་ནས། གལ་ཏེ་དབང་ལུང་ཁྲིད་གསུམ་གྱི་རྒྱུན་ཆད་ན། ང་ཚོ་
མི་རབས་འདིའི་ལོ་རྒྱུས་ཀྱི་ཉེས་ཅན་དང་། མི་རིགས་ཀྱི་རྐང་འདྲེན་དུ་འགྱུར་
ཉེན་ཡོད་པ་ཡིན། ད་ལྟ་འཛམ་གླིང་དུ་སྲོག་ཆགས་ལ་ལ་རྒྱུན་ཆད་ནས་བག་ལ་
ཞ་གྲབས་ཡོད་དུས་ཀུན་གྱི་མཐོང་ཆེན་དང་། སྣང་འཇོག་བྱས་ཏེ། ཚ་སྐྱོབ་བྱེད་
པ་ནང་བཞིན་གྱི་དབང་ལུང་ཁྲིད་གསུམ་གྱི་རྒྱུན་འདི་སྲུང་སྐྱོབ་དང་དར་སྤེལ་བྱེད་
དགོས་པ་ང་ཚོའི་ཕྲག་ལ་བབས་པའི་འོས་འགན་ཆེན་པོ་ཞིག་ཡིན་ནོ། །ཡང་
གང་ཟག་ལ་ལའི་ཐོས་བསམ་འཆད་ཉན་ལ་བློ་ཁ་གཏན་ནས་མི་ཕྱོགས་པར་
དབང་ལུང་ཁོ་ནས་ཆོག་པར་འཛིན་པ་དག་ནི་གོལ་བ་ཡིན་ཏེ། ཐོས་པས་བཀའ་
དང་བསྟན་བཅོས་ཀྱི་བསྡུས་པའི་དམ་པའི་ཆོས་ཀྱི་བརྗོད་བྱའི་ཚིག་དོན་རྣམས་
མི་ཤེས་པ་རྨོངས་པའི་མུན་པ་སེལ་བར་བྱེད་པ་དང་། བསམ་བྱུང་གིས་ཐེ་ཚོམ་
གྱི་དྲྭ་རྒྱ་གཅོད་པར་བྱེད་པའོ། །དེ་གཉིས་མེད་ན་མིག་མེད་སྐྱེད་ཚལ་ལ་འགྲོ་
བ་ལྟར་དབང་ལུང་གང་ལ་འཇུག་པར་བྱེད་ན་ཚུལ་བཞིན་མི་འོང་སྟེ། དང་པོ་
དབང་ཐོབ་དགོས་ནའང་ཐོག་མར་ཐེག་པ་གོང་འོག་སོ་སོའི་དབང་གི་ངོ་བོ་ངེས་
ཚིག་སྒྲ་དོན་དབྱེ་བ་བསྐུར་ཚུལ་སོགས་ཤེས་དགོས་པ་དང༌། མ་ཟད་དབང་གི་
191



ནང་ཆོས་འཚོལ་བའི་གླེང་མོལ།
ཐོབ་མཚམས་དང་རྩ་བ་དང་ཡན་ལག་གི་དམ་ཚིག་རྣམས་ཚུལ་བཞིན་ཤེས་དགོས་
ལ། དེ་ནི་ཐོས་པ་དང་བསམ་བྱུང་གཉིས་ལ་བརྟེན་ནས་ཤེས་དགོས་པར་རྒྱལ་
བའི་བཀའ་ལུང་ཚད་མ་དང་རང་ཅག་གིས་ཉམས་མྱོང་ཚུན་ཆད་ཀྱི་གྲུབ་བོ། །
དེས་ན་ཐོས་བསམ་གཉིས་ཀྱི་ལས་མ་མཛད་ན་དེ་རྣམས་ལ་རྨོངས་པར་འགྱུར་
རོ༑ ༑རྨོངས་བཞིན་དུ་དབང་བསྐུར་བྱེད་པ་ནི་འཇིག་རྟེན་པའི་ཁ་དཔེ་ཞིག་ལ་
བླ་མ་འདི་ནི་བླ་རྒོད་རེད། བུམ་པ་འདི་ནི་ཟངས་རྒོད་རེད། བུམ་ཆུ་འདི་ནི་ཆུ་
རྒོད་རེད་ཅེས་པ་ལྟར་དོན་ལ་སྙིང་པོ་མེད་པའི་ཉི་ཚེ་བའི་དབང་བསྐུར་ཙམ་མ་
གཏོགས་རང་གཞན་གཉིས་ལ་ཕན་པའི་དབང་བསྐུར་མཚན་ཉིད་པ་མི་འགྲོ་བར་
ཐག་ཆོད་པ་རེད་སྙམ། འོ་ན་རྟོགས་པ་མཆོག་ལྡན་ལ་ཐོས་བསམ་སྔོན་དུ་སོང་
ནས་དབང་བསྐུར་དགོས་སམ་ཞེ་ན། དེ་ནི་ཚེ་འདིར་ངེས་པ་མེད་ཀྱང་སྐྱེ་ཕྲེང་
གང་རུང་ཞིག་ནས་ཐོས་བསམ་བྱས་པའི་ལག་རྗེས་ལ་བརྟེན་ནས་འདིར་དབང་
གི་སྣོད་ལྡན་དུ་གྱུར་པ་ཡིན་མ་གཏོགས་རྒྱུ་མེད་རྐྱེན་མེད་དུ་བྱུང་བ་མིན་པར་མངོན་
ནོ༑ ༑ཡང་ལུང་འབོགས་པའི་ཚེ་ན་ལུང་ཞེས་པའི་ངོ་བོ་དབྱེ་བ་འདོན་ཚུལ་དང་།
བརྒྱུད་ཡིག་བཙལ་འཚོལ་ཚུན་ཆད་ཐོས་བསམ་ལ་བརྟེན་ནས་ཤེས་དགོས་པར་
སྣང་། དེ་གཉིས་མེད་ན་དེ་དག་ལ་རྨོངས་པར་འགྱུར་ལ། དེ་སོང་ན་ལུང་དེའང་
ཉི་ཚེ་བ་ཞིག་མ་གཏོགས་དོན་ལ་སྙིང་པོ་གང་ཡང་མེད་པ་སོགས་སྐྱོན་མཐའ་ཡས་
པ་ཞིག་མཆིས་སོ། །དེས་ན་ཕྱོགས་སུ་མ་ལྷུང་བར་དབང་ལུང་ཁྲིད་གསུམ་དང་
ཐོས་བསམ་སྒོམ་གསུམ་གྱིས་སྒོ་ནས་རྒྱལ་བའི་ལུང་གི་བསྟན་པ་སྒོ་ཀུན་ནས་མ་
ཉམས་པར་འཛིན་པར་བྱའོ། །རྟོགས་པའི་བསྟན་པ་ནི་བསླབ་པ་ཚུལ་ཁྲིམས་
དང༌། བསླབ་པ་ཏིང་ངེ་འཛིན། བསླབ་པ་ཤེས་རབ་ཀྱི་བསླབ་པ་གསུམ་ཕྱོགས་
192



འཚེ་མེད་ཞི་བའི་སློབ་སྟོན།
གཏོགས་དང་བཅས་པའོ། །ཡང་ན་ཟག་བཅས་འཁོར་བ་རྒྱུ་འབྲས་པ་བཀག་
པའི་འགོག་བདེན་དང་། དེ་ཐོབ་བྱེད་ཀྱི་རྒྱུ་ལམ་གྱི་བདེན་པ་དང་བཅས་པ་ལ་
རྟོགས་པའི་བསྟན་པ་ཞེས་བྱའོ། །སྐྱབས་གསུམ་ལ་དམིགས་པའི་དད་པ་ཡན་
ཆད་རྟོགས་པའི་བསྟན་པར་སྡུད་དོ། །རྟོགས་པའི་བསྟན་པ་དེ་ཇི་ལྟར་འཛིན་ན།
ས་པན་གྱིས། ཐོས་པ་མེད་པར་སྒོམ་པ་འདི། །ལག་སྡུམ་བྲག་ལ་འཇིག་པ་འདྲ།།
ཞེས་གསུངས་པ་ལྟར་ཐོས་བསམ་སྔོན་དུ་སོང་ནས་ཚུལ་བཞིན་དུ་སྒྲུབ་པའི་རྒྱལ་
མཚན་འཛིན་པར་བྱ་སྟེ། རྙེད་འདོད་གྲགས་བསྟོད་སོགས་འཇིག་རྟེན་ངན་རྟོག་
གི་ཆོས་བརྒྱད་རིང་དུ་བོར་ནས་དབེན་པའི་རིར་ཐེག་པ་ཆེ་ཆུང་གི་སྔོན་འགྲོ་ནས་
བཟུང་སྟེ་བྱང་ཆུབ་ཀྱི་སེམས་རིན་པོ་ཆེ་དང་མི་འབྲལ་བར་བློ་འདས་བྱ་མེད་ཀྱི་
ལྟ་བ་ཕྱག་རྫོགས་དབུ་གསུམ་སོགས་ལ་འབད་པར་བྱའོ། །དེ་ལྟར་རྒྱལ་བའི་
ལུང་རྟོགས་རིན་པོ་ཆེ་འདི་གཉིས་འཛིན་སྐྱོང་སྤེལ་གསུམ་གྱིས་སྒོ་ནས་ཇི་སྲིད་
དུ་གནས་པའི་བར་སངས་རྒྱས་ཀྱི་བསྟན་པ་ཡོངས་རྫོགས་དེ་སྲིད་དུ་གནས་ལ།
གལ་ཏེ་དེ་གཉིས་ཉམས་རྒུད་དུ་གྱུར་བའི་ཚེ་ན་སངས་རྒྱས་ཀྱི་བསྟན་པ་ཞེས་
ལོགས་སུ་གྲུབ་པ་མེད་པར་འདི་གཉིས་ནི་བསྟན་པའི་སྙིང་མིག་ལྟར་ཡིན་ནོ། །
དེ་ཚུལ་བཞིན་དུ་འཛིན་པ་དང་། སྲུང་སྐྱོབ་བྱེད་པ་དང་། གཞན་ལ་སྤེལ་བར་
བྱེད་པ་སོགས་ཚུལ་བཞིན་བྱེད་ན་དེའི་ཕན་ཡོན་ཡང་མདོ་བརྒྱུད་བསྟན་བཅོས་
ལས་མང་པོ་ཞིག་གསུངས་མོད། འོན་ཀྱང་སྐབས་འདིར་མདོ་མཚོན་པ་ཙམ་ཞིག་
མདོ་ལུང་ཁ་ཤས་འདྲེན་ན། མདོ་ལས། སྟོང་གསུམ་འདི་ཀོང་བུ་བྱས། མཐའི་
རྒྱ་མཚོ་རྣམས་མར་ཁུ་བྱས། རི་རབ་ཙམ་གྱི་སྡོང་ཐུར་བཙུགས་ནས་བསྐལ་པ་
ནས་བསྐལ་བར་སངས་རྒྱས་མང་པོར་མཆོད་པ་ཕུལ་བ་བས་ཀྱང་ལྔ་བརྒྱ་ཐ་མར་
199



ནང་ཆོས་འཚོལ་བའི་གླེང་མོལ།
ན་དམ་པའི་ཆོས་འཇིག་ལ་ཉེ་བའི་དུས་ཚིག་བཞི་པའི་ཚིག་སུ་བཅད་པ་གཅིག་
ཙམ་འཆད་ཉན་བྱེད་པ་ཕན་ཡོན་ཆེ་བར་གསུངས་པ་དང་། གཞན་ཡང་དམ་ཆོས་
པད་དཀར་ལས། གང་གིས་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་
འདི་ཐོས་པ་དང་། གང་ཡི་གེ་འབྲི་བ་དང་། གང་ཡི་གེར་འབྲིར་འཇུག་པ་དང་།
སྐར་མའི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་ཤེས་པ་གང་གིས་ཆོས་ཀྱི་
རྣམ་གྲངས་འདི་བཟུང་ངམ། བསྟན་ཏམ། ཐོས་སམ། ཡི་གེ་བྲིས་སམ། ཡི་གེ་
འབྲིར་འཇུག་གམ། གླེགས་བམ་དུ་བྱས་ཏེ་བསྟི་བསྟང་བྱེད་པ་དང་། བཙུན་
པར་བྱེད་པ་དང་། བཀུར་སྟི་བྱེད་པ་དང་། མཆོད་པར་བྱེད་པ་ལ་སོགས་པ་རྒྱ་
ཆེར་གསུངས་ནས། རིགས་ཀྱི་བུ་གང་ལ་ལ་ཆོས་ཀྱི་རྣམ་གྲངས་འདི་འཛིན་པའམ།
ཀློག་པའམ། སྟོན་པའམ། ཡི་གེ་འབྲི་བ་རུང་སྟེ། རིགས་ཀྱི་བུ་དེ་མིག་གི་ཡོན་
ཏན་བརྒྱད་བརྒྱ་ཐོབ་པར་འགྱུར་རོ། །རྣ་བའི་ཡོན་ཏན་སྟོང་ཉིས་བརྒྱ་ཐོབ་པར་
འགྱུར་རོ། །ལུས་ཀྱི་ཡོན་ཏན་བརྒྱད་བརྒྱ་ཐོབ་པར་འགྱུར་རོ། །ཡིད་ཀྱི་ཡོན་
ཏན་སྟོང་ཉིས་བརྒྱ་ཐོབ་པར་འགྱུར་རོ། །དེ་ཡོན་ཏན་བརྒྱ་ཕྲག་མང་པོས་དབང་
པོ་དྲུག་གི་གྲོང་ཡོངས་སུ་དག་ཅིང་། ཤིན་ཏུ་ཡོངས་སུ་དག་པར་འགྱུར་རོ། །
མཐའ་ཡས་ཀྱང་དེ་ཙམ་གྱིས་མཐུས་པར་བྱའོ། །ཞེས་གསུངས་སོ། །ཐོས་པའི་
ཕན་ཡོན་ནི་བྱང་ཆུབ་སེམས་དཔའི་སྡེ་སྣོད་ལས། ཐོས་པས་དོན་མེད་སྤོང་བར་
འགྱུར། །ཐོས་པས་མྱང་ངན་འདས་པ་ཐོབ། །ཅེས་པ་སོགས་ལུང་འཛིན་པའི་
ཕན་ཡོན་བསམ་གྱི་མི་ཁྱབ་པ་གསུངས་པ་དང་། ཆོས་ལ་བདག་མེད་པ་གོམས་
པའི་ཆེད་དུ་དབེན་པའི་རིར་གོམ་པ་བདུན་བོར་བ་ཡང་ཉན་རང་གི་དགེ་བ་ཟིལ་
གྱིས་མནན་ནས་བྱང་ཆུབ་ཀྱི་འབྲས་བུ་ཅན་དུ་གསུངས་པ་སོགས་མདོ་རྒྱུད་རྣམས་
194



འཚེ་མེད་ཞི་བའི་སློབ་སྟོན།
ལས་ལུང་རྟོགས་ཀྱི་ཆོས་འཛིན་པའི་ཕན་ཡོན་བསམ་གྱི་མི་ཁྱབ་པ་གསུངས་སོ།།
དེས་ན་རྒྱལ་བའི་ལུང་རྟོགས་རིན་པོ་ཆེ་འདི་གཉིས་ཡལ་བར་མི་དོར་བར་ཉམས་
པ་སླར་གསོ་མི་ཉམས་གོང་འཕེལ་དུ་གཏོང་ན་སངས་རྒྱས་ཀྱི་བསྟན་པ་དང་སེམས་
ཅན་གྱི་བདེ་སྐྱིད་འབྱུང་བའི་གཞི་མ་འདི་ལས་གཞན་པ་གང་ཡང་མེད་དོ། །
སྨྲས་པ།
འདིར་འབད་དགེ་རྩ་གང་ཞིག་མཆིས་པ་རྣམས། །
ཐོག་མེད་དུས་ནས་ད་ལ་ཐུག་གི་བར། །
རྣམ་སྨིན་ལས་ཀྱི་འཁྱམས་པའི་མ་གྱུར་ཀུན། །ད་ཀྱི་
རྣམ་མཁྱེན་རྫོགས་བྱང་ཐོབ་པའི་རྒྱུ་རུ་བསྔོ། །
ཞེས་པ་འདི་ནི་གསང་སྔགས་སྔ་འགྱུར་སྙིང་མའི་ཆོས་སྡེ་ཆེན་མོ་རིག་འཛིན་མཁས་གྲུབ་མང་པོའི་གདན་
ས་རྒྱལ་བའི་ལུང་རྟོགས་རིན་པོ་ཆེ་འབྱུང་གནས་དཔལ་ཡ་ཆེན་ཨོ་རྒྱན་བསམ་གཏན་ཆོས་གླིང་གི་སྔ་འགྱུར་
དཔེ་ཚོགས་ཁང་དུ་ཨ་བུ་དོན་མིང་པས་བྲིས་སོ།། །།
།པ་བ་དང་།
195



གཞན་གསོས་བུ་མོའི་མགྲིན་གླུ།
༄༅། །བོད་ལ་ཕུལ་བའི་གཏམ་གཞན་གསོས་
བུ་མོའི་མགྲིན་གླུ།
ཝ་དགོན་ཟླ་བ་སྟོབས་ལྡན།
ང་ཌའི་
ཨེ་མ་རྒྱལ་བསྟན་རིན་ཆེན་བདེ་སྐྱིད་ཀྱི་གཞི་མ། །
མི་ནུབ་རྒྱལ་མཚན་ཏོག་ལྟར་མཐོ་བ་རུ་འདོད་ན། །
མདོ་སྔགས་ལེགས་བཤད་རྒྱ་མཚོའི་གནས་ལུགས་ཀྱི་དོན་ལ། །
ཐུབ་པའི་རྗེས་འཇུག་ཚོ་ཡི་དཔྱད་པ་ཞིག་གནང་རོགས། །
།
ལུགས་གཉིས་དཔལ་གྱིས་བརྗིད་པའི་སྲོང་བཙན་གྱི་སྒམ་པོས། །
ཕྱི་རབས་བོད་ལ་བཞག་པའི་ཕྱག་ལས་དང་སྲོལ་རྒྱུན། །
མི་ཆོས་གཙང་མ་བཅུ་དྲུག་ཕྲག་པ་ལ་འཁྱེར་ན། །
འུ་ཅག་ཀུན་གྱི་བསམ་པ་མི་རིང་དུ་འགྲུབ་ངེས། །
7 2 :
ཡ་རབས་མེས་པོས་བཞག་པའི་ཕ་སྐད་དང་རིག་གཞུང་། །
མ་འོངས་བོད་པའི་རྒྱན་དུ་འཇོག་བསམ་ཞིག་འདུག་ན། །
16



འཚེ་མེད་ཞི་བའི་སློབ་སྟོན།
ཤ་རུས་གདུང་རྒྱུད་གཅིག་པའི་དེང་རབས་ཀྱི་གཞོན་སྐྱེས། །
རྡོག་རྩ་གཅིག་ཏུ་སྒྲིལ་ནས་སློབ་སྦྱོང་ལ་འབད་དགོས། །
འཚེ་མེད་ཞི་བའི་དེད་དཔོན་གངས་ཅན་གྱི་མགོན་ལ། །
གཏན་གྱི་མདུན་མ་བཅོལ་བའི་ཞེན་མདངས་ཤིག་ཡོད་ན། །
འཚེ་བ་ཆོས་སུ་སྨྲ་བའི་ཀླ་ཀློ་ཡི་ཆ་ལུགས། །
སྟག་གཟིག་གཅན་གཟན་པགས་པས་མཐའ་རྒྱན་དེ་མ་བྱེད། །
དྲིན་ལན་གསེར་གྱིས་འཇལ་བའི་ཆོས་མཐུན་གྱི་གྲོགས་པོས། །
ཉམ་ཐག་བྱིས་པའི་དུས་ཀྱི་བཀའ་དྲིན་དེ་དྲན་ནས། །
དབུ་ལོ་དུང་ལྟར་དཀར་བའི་མ་ཡུམ་གྱི་ཞབས་ཏོག །
སྤྱི་གཙུག་རྒྱན་དུ་ཞོག་དང་ལྷ་ཆོས་ཡང་དེ་ཡིན། །
ཡབ་མེས་གོང་མའི་རྒྱུད་འཛིན་ཕ་བཟང་གི་བོད་པས། །
རབ་དཀར་གངས་ཀྱིས་སྐོར་བའི་བསིལ་ལྡན་གྱི་ལྗོངས་འདིར། །
ཞི་བདེའི་མདུན་ལམ་འབོད་པའི་ལབ་ལབ་དེ་བདེན་ན། །
ཉམ་ཆུང་དུད་འགྲོའི་གཅེས་སྲོག་ཚེ་ཐར་རང་ཐོངས་ཤོག །
197



གཞན་གསོས་བུ་མོའི་མགྲིན་གླུ།
ཀ་ཡེ་འཚེ་མེད་ཞི་བའི་ལམ་པོ་ཆེ་བརྒྱུད་ནས། །
རང་རིགས་རང་གིས་སྐྱོང་བའི་དུས་བཟང་ཞིག་འདོད་ན། །
ལ་རྒྱའི་མདུད་པ་གཅིག་པའི་གདོང་དམར་གྱི་སྤུན་ཟླ། །
དོན་མེད་རྩྭ་ཆུའི་ཆེད་དུ་ནང་དམེ་དེ་མ་བཟོ། །
ཝ་དགོན་ཟླ་བ་སྟོབས་ལྡན་ནས་གང་དྲན་དུ་བྲིས་པའོ། །
13



હતી કી રાઈટેડ જીરા ન



9
མཧན་དོན་གྲུབ་ཚེ་བརྟན་ལགས་ནི། མཛེས་སྡུག་ཀྱང་ ཕྱོགས་ བ
མ་ལ་༧ ས་ཁོངས་གཏོགས་སུ་གནས་འཆའ་བའི་གྲགས་པ་སྟོབས་
འཁྱོར་མངའ་ཐང་སོགས་སྙན་ངའི་དགེ་མཚན་བ་དན་དཀར་པོ་
སྲིད གསུམ་ན་མངོན་པར་མཐོ་བའི་བྱང་སྡེ་རྫ་ཆུ་ཁ་རུ་སྤྱི་ལོ་
༡༩༤༦ལོར་རིགས་ཀྱི་ལང་ཚོའི་མྱུ་གུ་ཐོག་མར་བཞད། དེ་ནས་སྤྱི་
ལོ༡༩༩༡ལོར་མཁན་ཐུབ་བསྟན་བཤད་སྒྲུབ་ཀྱི་སྐུ་མདུན་ནས་
དབྱངས གསལ་འབྲི་ ཀློད གི་ ཡོན་ ཏན་ སློབ་ པ་ ནས་སྤྱི་ལོ་
༡༩༩༧༤ ལོར་རང་དགོན་དུལ དཀར་དགོན་ པའི་ ཚོགས་གྲལ་དུ་
ཞུགས་ནས་གར་དབྱངས་ཐིག་གསུམ་ས་ཇ་ཕྱག་ལེན་སོགས་ལ་
སྩལ་པའི་ཉམས་བཞེས་མཛད། དེ་ནས་༩ |ལོར ངེས་འབྱུང་
གི་ ཀུན་ནས་ བསླངས ཏེ་གསེར་ལྗོངས་ ཀླུ་ མ་དོ་ངེས་དོན་མདོ་
སྔགས་ཆོས་འཁོར གླིཏ་སུ་ཕྱིན། མཁན་རིན་པོ་ཆེ་ཤེས་རབ་ཀྱི་སྐུ་
མདུན་ ནས་ ལས་ ཏུ་ བྱུང༌། ཤེས་རབ་ཀྱི་རྟ་མཆོག་ལ་གཞོན།
བརྩོན་འགྲུས་ལྟར། ཚན་གྱིས་སྐུར་མ་ལ་བརྟེན་ནས་ཉི་མཚན་བར་
མེད་དུ་ཚད་མངོན་ད པར་འདུལ་མཛོད་སོགས་གཞུང་ལུགས་
མང་ཞིག་ལ་གསན་སྦྱང་མཛད། །གཞན་ཡང་གསེར་ལྗོངས་བླ་རུང་
ལྔ་རིག་ན་བསྟན་སློབ་གླིང་ཕྱིན་ནས་སྐྱབས་གཅིག་མཚུངས་ང་
མེད་པ་ཆོས་རྗེ་ཡིད་བཞིན་ནོར་བུ་གཙོས་མཁས་པ་དུ་མའི་ཞབ་
© ལྕལ་སྤྱི ཕོ་བླངས་ནས་ང་ཤུལ་ལུགས མ་ལ་ཞིག་གསན་བསམ་མཛད།
དེ་ནས་སྤྱི་ལོ་༣༠༠༣ལོ་ཨ་འཛོམ་ཆོས་སྡེ་ཆེན་མོ་ཕྱིན་ནས་ཨ་འཛོམ་འབྲུག་སྤྲུལ་ཐུབ་བསྟན་པདྨ་འཕྲིན་ལས་དཔལ་བཟང་པོ་མཆོག་གིས་ ཐུན་མོང་མ་ཡིན་
ངའི་འོད་གསལ་རྫོགས། ༩ 'bན་པོ་ཀུམ་པ་གང་བྱོས་ཀྱི་ཚུལ་དུ་ཐུགས་བརྩེ་བའི་ངང་ནས་བཀའ་དྲིན་བླ་ན་མེད་པ་ཞིག་ྋསོང༌། ཆོས་སྡེ་དེའི་བཤད་གྲྭའི་གྲལ་
དུ་ཞུགས་མཁན་བློ་ལྡན་གྱི་ མདུན་ནས་གཞུང་ལུགས་ཡང་ཞིག་གསན་སྦྱང་མཛད། ཉིད་ཀྱིས་སྐྱོང་ཁྲིད་མཛད། འབྲུག་སྤྲུལ་རིན་པོ་ཆེས་ ཏན་ཐོབ་ཀྱང་
གནང་ངོ་། །གཞན་ཡང་རྟཁན་ཆེན་གྲུབ་དབང་ལུང་རྟོགས་རྒྱལ་མཚན་དང་མཁན་ཚུལ་ཁྲིམས་བློ་གྲོས་མཁན་ཕུན་ཚོགས་རྣམ་རྒྱལ་སྤྲུལ་དགེ་ལེགས་བསྟན་
པའི་རྒྱལ་མཚན་མཁན་འཆི་མེད་ཚེ་རིང་སོགས་དགེ་བའི་བཤེས་གཉེན་བཅུ་ཕྲག་གསུམ་ལ་ཉེ་བའི་མདུན་ནས་རྒྱལ་བུའི་དཀའ་བསྟན་གཙོས་ས་དགེ་བཀའ་
རྙིང་སོགས་ཀྱི་ ལལས་གྲུབ རྣམས་ ཀྱིས་གསུང་འབུམ་སྐོར་ཁྱོན་པོ་ཏི་སྟོང་ཕྲག་གཅིག་ལྷག་ཙམ་གྱི་ལུང་རྒྱུད་གཙང་མ་ལེན་པ་དང༌། དབང་
སྐོ ང་ནི་ཁྱོད་དབང་རྣ་བརྒྱ་ཕྲག་སུམ་ལྷག་ཙམ་ཐོབ་པ་སོགས་མདོར་ན་དབང་ཁྲིད་ལུང་གསུམ་གྱི་བརྒྱུད་པའི་བྱིན་རླབས་ཀྱི་སྐུ་ཐོ་བར་མ་ཆད་པ་རྣམས་ནི་
གསན་སྦྲེལ་གྱི་དོན་སྣང་ཆེན་པོ་མཛདཡོད། དེ་ནས་རང་དགོན་དྲེལ་དཀར་དགོན་བཤད་གྲྭ་མི་ཕམ་ལྔ་རིག་ནོར་བུའི་གླིང་དུ་ཕྱིན་ནས་འཆད རྩོད་རྩོམ་གསུམ་
གྱི་ཕྱག་ལས་གནང་བའི་ནོར་དུ་འདུལ་བ་བློ་གསར་འཇུག་པའི་ཐེམ་སྐས་ཞེས་པའི་དུས་དེབ་གཅིག་བསྐྲུན་པར་མ་ཟད་རྒྱུ་ཕྱི་ནང་གི་དུས་དེབ་དང༌། ལོ་དེབ།
སྙན་བཛེར་ཡརྟ་ཆད་ནང་དུ་སྙན་ཕྱི་མ་དང་། དཔྱད་རྩོམ། རྣམ་ཐར་སྐོར་སོགས་རྩོམ་གནང་མང་པོ་ཞིག་ཕུལ་མྱོང་ངོ་། དེ་སྐབས་རང་དགོན་དུ་རྣམ་དཀར་དགེ་
?93པའི་ལས་ལ་འཙུན་བཞིན་ཡོད། ས པ ༧དི ནི རྒྱུ་ཉག་གྲོང་ཁྱེར སྒོས་ངེད་ཝན པའི་རྩལ་ དུ་ གྲོགས་པོ་ཞིག གིས་ཀྲྀས་བའོ། །འསྒྲིལ གཏུགས་ཨང་གྲངས། ༡༥༡༨༣༥ ༣ ༣ ༤ ༥༩



4 4 4
ཞིང་ཁམས་
ཕན ་ དང ་ བ དེ ་ བའི་མ་ལུས་འབྱུང་བའི་གཞས།
མའི་
རྫ་དྲེལ་དཀར་ཤེས་རིག་དཔེ་ཚོགས་ཁང་ནས།
